Ossinovski: ministrite esinduskulu on õigustatud11
22. oktoober 2015 13:52
Merike TederMerike Teder, reporter
Tervise- ja tööminister Jevgeni Ossinovski
Tervise- ja tööminister Jevgeni Ossinovski Foto: Alar Truu / Õhtuleht

Erinevused ministrite ja riigikogu liikmete esinduskulude katmise korras on põhjendatud, leiab tervise- ja tööminister Jevgeni Ossinovski (SDE).

«See, et ministritel on esinduskulu, on algusest peale loodud teistsugusena kui riigikogus,» ütles Ossinovski valitsuse pressikonverentsil. Ta lisas, et ministrite puhul on see õigustatud.

«Mis puudutab neid arutelusid, et riigikogu liikmed võib-olla tahaksid endale sarnast süsteemi, siis arvestades seda, et riigikogus on 101 inimest ja arvestades ka küsimusi, mis on üles kerkinud seoses kuludega, mida nendest rahadest kompenseeritakse, ma usun, et riigikogu kuluhüvitiste süsteem võiks siiski jääda samasuguseks,» sõnas Ossinovski.

«Ma usun, et avalikkusel on õigus teada, milliste töödega seotult neid kuluhüvitisi kasutatakse. Ministrite töögraafikud on ka väga avalikud, võite ministeeriumisse helistada ja küsida, mis hetkel mida minister teeb. Paljude riigikogu liikmete puhul on avalikkusel palju keerulisem kontrollida, mida nad ikkagi istungitevabal ajal teevad ja millisesse garaaži nad kütust koguvad,» lausus minister.

Riigikogu liige Priit Toobal saatis sel nädalal ministeeriumidesse ja riigikantseleisse teabenõuded, küsides andmeid kõigi ministrite ametiautode kasutamise kohta. Muuhulgas soovib Toobal detailset informatsiooni sõidukite tankimise kohta.

Möödunud laupäeval kirjutas Sakala, et Toobal kulutas esimesel poolaastal riigikogulase kuluhüvitisest ära viimse kui sendi ja enamik sellest läks autokütusele. Sealjuures näitavad tanklaarved, et ta on korduvalt tankinud korraga suurtes kogustes nii diislit kui bensiini. Toobal põhjendas eri kütuse korraga tankimist sellega, et kasutab oma sõitudeks kolme autot: kaht diisel- ja üht bensiinimootoriga sõidukit.

Külliki Kübarsepp: kas erakondade raha vähendajad on riigireeturid?
21. oktoober 2015 15:30
Külliki Kübarsepp riigikogu liige (Vabaerakond), 
Liisa Tagel toimetaja
Külliki Kübarsepp
Külliki Kübarsepp Foto: Riigikogu kantselei

Praegune erakondade rahastamise süsteem, mis soosib avalikku korruptsiooni ja pärsib konkurentsi, vajab muutmist, kirjutab riigikogu liige Külliki Kübarsepp (Vabaerakond).

Eelmisel nädal arutas riigikogu erakondade riigieelarvelise rahastamise vähendamist. Vabaerakond esitas ettepaneku, mis kannab petitsiooni «Lõpetada erakondade ületoitmine!» meelsust, millele andis oma toetusallkirja 3940 inimest.

Leian, et erakondade rahastamist tuleb reguleerida järgmiste põhimõtete alusel:

    Riigieelarveline eraldis erakondadele ei tohi ületada poolt seni makstud summast ehk kärpides 2,7 miljonit eurot, jätaksime 2,7 alles.
    Riigieelarvest eraldatavad summad peavad kandma sihtotstarvet.
    Riigipoolse toetuse jagamise aluseks peaks olema saadud häälte arv, mitte saadikute arv riigikogus. Peame õigeks toetuse jagamist ka kohalikel valimistel osalevatele valimisliitudele.

Kuidas tekkis praegune erakondade rahastamise kord?

Tuletame meelde, kuidas selline olukord üldse tekkis. Peale aastatuhande vahetust loodi uus erakond nimega Res Publica. Mitmete asjaolude kokkulangemise tulemusena saavutati vägagi korralik valimistulemus.

Üks hädadest oli, et see läks pagana palju maksma. Kuskilt oli vaja saada allikaid, et kampaaniakulud kinni maksta. Olles ise valitsuses, oli lihtne teha erakonnaseaduse muudatus, mis kolmekordistas enne 2004. aastat kehtinud riigieelarvelise toetuse. Natukese aja pärast tõsteti summat veelgi, pea 25 miljoni krooni võrra.Tänaseks on summa kasvanud 5,4 miljoni euroni aastas (84,7 miljonit krooni).

Mis on tulemus? Valimiskampaaniaid rahastatakse nii, et kokkulepete alusel ajatatakse maksegraafik järgmise valimiseni. Ehk pea kogu riigieraldis suunatakse edasi pankadele ja teistele võlausaldajatele.
Kujunenud on olukord, kus kandidaadid ei tea isegi kandideerimiskautsjoni olemasolust ja selle suurusest mitte midagi.

Kujunenud on olukord, kus kandidaadid ei tea isegi kandideerimiskautsjoni olemasolust ja selle suurusest mitte midagi. Rääkimata erakondade huvist korjata liikmemakse ning väikeannetusi. Liikmemaksu roll on edendada aktiivsete liikmete abil tervet organisatsioonikultuuri. Praegused erakondade sisevalimised on üks suur konveier. Puudub tahe liikmetega suhelda. Neid on vaja vaid erakonna sisekliki edutamiseks. Pärast liikmed unustatakse.

Süsteem soosib avalikku korruptsiooni

Siit retooriline küsimus, milleks on väikeses Eestis vaja hiigelsuure liikmeskonnaga erakondi? Liikmemaksude kogumiseks? Kuid megaerakondade tekke üks põhjuseid on see, et siis ollakse anonüümsemad ning vastutus hajub. Eraldise vähendamine peaks aitama kaasa mitme poliitilise mädapaise lahendamisele.

Kõigepealt soosib praegune süsteem avalikku poliitilist korruptsiooni. Miks?
Meie ettepanek on jagada erakondadele antavad eraldised liigiti: tegevustoetus, valmiskampaaniatoetus, kodanikukasvatuse ja maailmavaate levitamise toetus.

Erakondadele antakse maksumaksja raha n-ö pimedalt kätte. Neilt ei nõuta taotlusi tegevus- ja eelarvekavadega. Üsna sümboolseid aruandeid antakse alles tagantjärele.

Meie ettepanek on jagada erakondadele antavad eraldised liigiti: tegevustoetus, valmiskampaaniatoetus, kodanikukasvatuse ja maailmavaate levitamise toetus.

Kampaaniatoetus võiks ideaalis olla kõikidele täisnimekirjadele sama suur. Tegevustoetus laekuks vastavalt saadud häälte arvule. Ja seda siis ka kohalike valimiste tulemust arvestades, kus toetust saaksid ka valimisliidud. Oleme andnud erakondadele poliitikaloome monopoli. See pole õige. Järjest enam näeme, et kohalikele on tähtsam see persoon või kodanike rühm, kes suudab reaalselt midagi ära teha.

Kogukondades pole niivõrd oluline kandidaatide ja nimekirjade maailmavaateline määratlemine. Kohalikud valimisliidud on justkui kohalikud väikesed erakonnakesed, keda ei peaks karistama selle eest, et poliitikat ei looda vasak-parem skaalast lähtuvalt. Võtkem kõiki ikka ühetaoliselt. Me ju tegutseme sama ideaali suunas – muuta Eesti elu paremaks.

Süsteem ei soosi poliitilist konkurentsi

Maksumaksjad maksavad kinni erakondade kampaaniavõlad, hoiavad ülal nende toiduahelat ning tasuvad kontori ja muu toreduse eest. Kas see on õiglane?

Ei ole, sest minu meelest on erakonnad üks kodanikuühiskonna koondumise vorme. Kuid teistele kodanikeühendustele me selliseid otsetoetusi ei jaga. Kas siis mingid kodanikeühendused peavad seisma ülejäänud kodanikest kõrgemal? Ei pea!
Vabaerakond on oma nahal kogenud, et praegune rahastamise põhimõte, kus võitjad saavad suure torditüki ja ülejäänud vaid palukesi, ei soosi poliitilist konkurentsi.

Vabaerakond on oma nahal kogenud, et praegune rahastamise põhimõte, kus võitjad saavad suure torditüki ja ülejäänud vaid palukesi, ei soosi poliitilist konkurentsi. Tagajärjeks on mandunud ja igavlev poliitikute rühm, kes iga 3,5 aasta tagant teevad oma eeliseid kasutades kõik, et taas parlamenti pääseda.

Sarnane mugavustsoon kandub ka riigivalitsemisse. Kogutakse makse, otseseid ja kaudseid, kuid tulevikku vaadata ei tihata, sest mis saab juhul, kui peab ise ka midagi tegema ning veel hakkama kodanikega asju sisuliselt läbi rääkima.

Muide, kui kodanikega rohkem rääkida, siis ei oleks meie ühiskond sellisel määral lõhestatud, nagu on pagulasteema aruteludel või kooseluseaduse menetlemisel. Me ei märka kodanikke ka siis, kui neis kasvab viha ja soov riigist lahkuda.

Natuke võrdlevaid numbreid ka. 2010. aasta andmed näitavad, et kui võtta aluseks otsesed riigieraldised erakondadele suhestatuna SKT suurusega, siis on Eesti suveräänne liider. Pea kaks ja pool korda vähem makstakse toetusi Leedus, Austrias ja Poolas. Holland ja Läti on oma tulemustes pingerea lõpus, ehk neis riikides otsetoetused erakondadele on minimaalsed.  

Tuletan meelde, et riigieelarve vajab lisavahendeid. Erakonnad võiksid anda oma panuse ja poolest rahast loobuda. See summa pole kogu eelarvet vaadates teab mis suur, kuid abiks ikka.

Erakondade rahastamist tuleb muuta

Kutsun erakondi olema julged ning vastutust võtma! Lõpetame maksumaksja otsese lüpsmise, panustame poliitika loomisse ka rahaliselt ise. Seda oodatakse ju järjest enam, kui taas räägitakse kuluhüvitiste kasutamisest ja poliitikute suutmatusest hüvedest loobuda.
Aus oleks, kui meil kõigil oleks sarnased starditingimused. 100 meetri jooksu stardis ei panda ju Usain Bolti 80 meetri pealt startima sellepärast, et ta on teistest kiirem.

Erakondade juhatused, ärge tehke valimiskampaaniaid võlgu! Kuidas saab usaldada riigi rahakoti juurde neid, kes oma rahakoti sisu lugeda ei oska ning kergekäeliselt kassad miinusesse ajavad. Hoidke seda raha kokku, mis teile päris suure boonusena tuleb. Hoidke selleks, et kampaaniaid läbi viia säästlikult ja mõistlikult.

Aus oleks, kui meil kõigil oleks sarnased starditingimused. 100 meetri jooksu stardis ei panda ju Usain Bolti 80 meetri pealt startima sellepärast, et ta on teistest kiirem. Kõigile antakse võimalus võrdse stardijoonega teda võita. Ja võidetakse ka! Ka Eesti erakonnad võiksid kampaaniaressurside suhtes startida võrdselt.

Erakondade rahastamise vähendamine poole võrra on sammuke selleks, et saada jagu poliitilise mõtlemise seisakust. Julgegem see samm teha!

Neid mõtteid eelmisel nädalal riigikogu ees esitades tundsin just suurerakondade halvakspanu. Oleksin sattunud justkui riigireeturite nimekirja. Suhtumine oli ühene – erakondadele eraldatavad megasuured summad on püha lehm, mida puutuda ei tohi. Suurte erakondade esindajate silmis ja kehakeeles peegeldus tohutu valulikkus. Vahel antakse ka mõista: kui riigipoolset rahastamist vähendada, siis tulevad võõrriigi käsilased või populistid, kes poliitika ära rikuvad.

Paraku on just see suhtumine normaalse poliitika surm. Karistamatus, eelisseisundi nautimine ja iseenda asendamatuks pidamine lõpeb alati halvasti. Kui tahame poliitilises kultuuris ja poliitikutes esile kutsuda muutusi, siis peame ühiselt nõudma ümberkorraldusi just erakondade rahastamise küsimuses.

Toobal tahab teada ministrite autokulusid115
20. oktoober 2015 14:37
Merike TederMerike Teder, reporter
Priit Toobal
Priit Toobal Foto: Liis Treimann / Postimees

Keskerakonna peasekretär ja riigikogu liige Priit Toobal saatis täna ministeeriumidesse ja riigikantseleisse teabenõuded, küsides andmeid kõigi ministrite ametiautode kasutamise kohta.

Muuhulgas soovib Toobal detailset informatsiooni sõidukite tankimise kohta, teatas Keskerakonna pressiesindaja. 

«Arvestades kui palju räägitakse hetkel riigikogu liikmete autodega seonduvatest kuluhüvitistest, siis on igati õige tuua avalikkuse ette ka valitsuse liikmete ametiautod ning võtta nende kasutamine luubi alla,» ütles Toobal. 

«Mulle teeb muret asjaolu, et ajakirjanduses käsitletakse vaid riigikogu liikmete kulutusi, samal ajal kui ministrid saavad meedia tähelepanuta rahus tegutseda, olgugi, et nemad opereerivad riigile kuuluvate ametiautodega ja juhtidega.»

«Nii pidasingi vajalikuks anda omapoolne panus sellesse, et ka ministrite sõidukulud saaksid leheveergudel läbi vaadatud,» lisas Toobal.

Sakala kirjutas laupäeval, et Toobal kulutas esimesel poolaastal riigikogulase kuluhüvitisest ära viimse kui sendi ja enamik sellest läks autokütusele. Sealjuures näitavad tanklaarved, et ta on korduvalt tankinud korraga suurtes kogustes nii diislit kui bensiini. Toobal põhjendas eri kütuse korraga tankimist sellega, et kasutab oma sõitudeks kolme autot: kaht diisel- ja üht bensiinimootoriga sõidukit.

Maksumaksjate liit soovib seoses kuluhüvitistega kriminaalmenetlust136
19. oktoober 2015 17:46
Piret LaksonPiret Lakson
Saadikud.
Saadikud. Foto: Liis Treimann/Postimees

Maksumaksjate liit esitas prokuratuurile taotluse algatada kriminaalmenetlus, et välja selgitada, kas riigikogu liikmed on kuluhüvitisi kuritarvitanud.

Eesti Maksumaksjate Liit (EML) saatis riigiprokuratuurile kirja, milles palub alustada kriminaalmenetlust, et uurida lähemalt ajakirjanduses avaldatud fakte, mille kohaselt on riigikogu liige palunud hüvitada kulutusi, mis ei ole tema tööga seotud.

Nimelt on mõne riigikogu liikme puhul tekkinud kahtlus, et nad on taotlenud selliste kulutuste hüvitamist, mis ei ole seotud riigikogu liikme tööga. Näiteks on palutud hüvitada sellise sõiduki liisingumakseid, mida ei kasuta riigikogu liige ise, vaid hoopis tema abikaasa või laps. Samuti on viidatud juhtudele, kus taotletakse kütusekulu hüvitamist, kuid kütuse kogused on ebamõistlikult suured, seisab kirjas.

Võttes aluseks avaliku teabe riigikogu liikme töögraafiku kohta (nt täiskogu ja komisjoni istungite jt ürituste ajad), on liidu hinnangul võimalik kontrollida, kui palju aega nõuab hüvitamisele kuulunud kütusekoguse läbisõit ning kas puht füüsiliselt on inimene suuteline sellist läbisõitu saavutama. Samuti vajaksid liidu arvates lähemat uurimist juhtumid, kus on tangitud korraga nii bensiini kui diislikütust, korraga mitmes tanklas või lühikese aja jooksul eri Eesti paikades.

Loe lisaks:

    Juhiloata Mihhail Stalnuhhin liisib kuluhüvitiste eest autot, millega sõidab hoopis tema naine
    Suur osa Priit Toobali kuluhüvitisest seisab kanistrites

Kuna riigikogu liige kinnitab kulude väljamaksmise taotlusel oma allkirjaga taotluse õigsust, siis on teadlikult ebaõigete andmete esitamine EMLi arvates tõlgendatav kelmusena.

Samuti on kirjas prokuratuurile viidatud sellele, et riigi raamatupidamise üldeeskirja ja raamatupidamise toimkonna juhendite kohaselt vastavad riigikogu liikmete autoliisingud kapitalirendi tunnustele, mis tähendab, et liisingumakseid ei oleks tohtinud üldse hüvitada või oleks tulnud riigikogulaste autod riigi varana arvele võtta ja pärast riigikogu liikme volituste lõppu müüki panna. Seega on võimalik, et riigikogu liikmed on pannud toime omastamise.

Kuna riigikogu liikmete kuluhüvitiste õiguspärasus on avalikkuse jaoks olulise tähtsusega küsimus ning riigikogu juhatus ja kantselei on avalikult teatanud, et nendel puudub pädevus ja huvi võimalikke õiguserikkumisi uurida, leiab EML, et prokuratuur peaks algatama kriminaalmenetluse ja selle käigus üle vaatama kogu senise riigikogu liikmete kuluhüvitiste väljamaksmise praktika.

EML saatis oma pöördumise koopia ka riigikontrollile ning palub, et viimane abistaks prokuratuuri ning annaks pädeva hinnangu liisingulepingute tõlgendamise ja kajastamise osas.

Pöördumise täistekst on avaldatud EML kodulehel, vajuta selle lugemiseks siia.

EML on 1995. aastal loodud mittetulundusühing, mis kaitseb maksumaksjate huve ja õigusi, taotleb optimaalset maksukoormust ning jälgib kogutud maksuraha efektiivset kasutamist.

Riigikogu juhatus ega kantselei Toobali kütusekasutust ei uuri69
19. oktoober 2015 14:48
Karin KangroKarin Kangro, reporter
Priit Toobal koos 3. seeria BMWga. Kuluhüvitistest laseb ta maksta BMW 520 liisingut kokku 455,61 euro ulatuses kuus.
Priit Toobal koos 3. seeria BMWga. Kuluhüvitistest laseb ta maksta BMW 520 liisingut kokku 455,61 euro ulatuses kuus. Foto: Liis Treimann

Kui riigikogu liige kinnitab kuludokumente esitades oma allkirjaga, et kulud on riigikogu tööga seotud, siis mingit täiendavat uurimist kuludokumentide põhjendatuse osas riigikogu kantselei ega ka juhatus ei teosta, ütles riigikogu pressiesindaja keskerakondlase Priit Toobali suurte kütusearvete hüvitamist kommenteerides.

Seaduse kohaselt hüvitatakse riigikogu liikmele kuludokumentide alusel tööga seotud kulutused kuni 30 protsendi ulatuses riigikogu liikme ametipalgast. Riigikogu juhatuse kehtestatud kord näeb ette, mida riigikogu liikme tööga seotud kulutustena käsitletakse ja millised dokumendid tuleb riigikogu liikmel kulude hüvitamiseks kantselei finantsosakonnale esitada.

«Vastavalt kehtestatud korrale kinnitab saadik kuludokumente esitades oma allkirjaga, et esitatud kulud on seotud riigikogu tööga. Kui saadik on esitanud dokumendid, mis vastavad juhatuse otsuses toodule, siis mingit täiendavat uurimist kuludokumentide põhjendatuse osas kantselei ega ka riigikogu juhatus ei teosta,» ütles riigikogu kommunikatsioonijuht Urmas Seaver Postimehele.

Ta meenutas, et eelmisel nädalal muutis riigikogu juhatus kulude hüvitamise korda ning lisas sinna ühe täiendusena sätte, et kui tööga seostav märge kuludokumendil puudub või riigikogu kantseleil ei ole esitatud andmete alusel võimalik veenduda kuludokumendi tööga seotuses, edastab kantselei vastava dokumendi kontrollimiseks fraktsioonile, kuhu riigikogu liige kuulub. Seejärel peab fraktsioon kinnitama, kas kulu on saadiku tööga seotud. Riigikogu juhatuse tehtud muudatused hakkavad kehtima 1. novembrist.

Ajaleht Sakala kirjutas laupäeval, et Keskerakonna peasekretär, riigikogu liige Priit Toobal kulutas esimesel poolaastal riigikogulase kuluhüvitisest ära viimse kui sendi ehk 3368,03 eurot ja enamik sellest summast läks autokütusele. Sealjuures näitavad tanklaarved, et autoga sõitmine pidi neelama märkimisväärse osa tema ärkvel oldud ajast.

3368,03 eurost kulutas Toobal kolme kuu ja ühe nädala jooksul 2490,67 eurot kütusele. Ainuüksi juunis haukas kütus kogusummast 905 eurot, kuid ka mais oli poliitiku sõidugraafik tihe: siis tasus ta kütuse eest 866 eurot.

Ülisuurt kütusevajadust selgitas Toobal sellega, et kõnealusel perioodil kasutas ta kõige rohkem suuremat sorti maastikuautot Mitsubishi Pajero Sport, mis võtab diislit keskmiselt üle 10 liitri 100 kilomeetri kohta. Oma sõnul sõidab ta iga kuu maha mitu tuhat kilomeetrit. Seda, kui mitu tuhat, ta ei täpsustanud. Küll aga ütles, et sõltuvalt aastast sõidab ta läbi 60 000 – 80 000 kilomeetrit.

Kui võtta Toobali aasta keskmiseks läbisõiduks 70 000 kilomeetrit, tuleb kuu keskmiseks 5833 kilomeetrit. Seda on sama palju kui Soome vahet sõitval elukutselisel rekajuhil. Kui aga võtta aluseks juunikuine 905-eurone kütusearve, peaks läbisõit jääma juba 8000–9000 kilomeetri juurde.

Veelgi suuremad ebakõlad vaatavad vastu Toobali kütusekaardi väljavõttelt. Kuigi ta väidab, et kasutab enamasti diiselmootoriga maasturit ning ka BMW sõiduauto, mille liisingut ta riigikogu kuluhüvitisest osaliselt kompenseerida laseb, võtab diislikütust, on ta paaril korral tankinud korraga nii diislit kui bensiini. Tänavu 5. aprillil kell 23.13 võttis ta Viljandi Endla Statoilist 91 liitrit diislit, minut hiljem 45 liitrit bensiini ja nelja minuti pärast veel 62 liitri diislit. Kokku tankis ta viie minuti jooksul 198 liitrit kütust.

Samasugune stsenaarium kordus 7. juunil. Sel päeval kell 14.52 tangiti Toobali kaardiga Viljandi Männimäe Statoilis 96 liitrit diislit, viis minutit hiljem sealsamas 54 liitrit bensiini ning kell 23.27 Viljandi Endla Statoilis enam kui 124 liitrit diislit. Kokku teeb see 220 liitrit diislikütust ja 54 liitrit bensiini ühe päeva jooksul, kirjutas Sakala.

Toobal põhjendas eri sorti kütuse korraga tankimist sellega, et ta kasutab oma sõitudeks kolme autot: kaht diislikütust ja üht bensiini tarbivat. «Kuna tangin üksnes Statoili jaamades ja maakodust on lähim jaam 30 kilomeetri kaugusel, siis ma ei salga, et mul on maakodus alati ka kütusevaru, juhuks kui peaks tarvis minema. Vaid tankimiseks 60 kilomeetrit sõita ei ole minu arvates kuigi otstarbekas,» selgitas Toobal ning lisas, et tal on maakodus alati olemas 100–150 liitrit diislikütust ja sadakond liitrit bensiini. «Need nood tankimised ongi,» põhjendas ta kahte eespool kirjeldatud juhtumit. Samuti kinnitas poliitik lehele, et teiste kütuse eest ta tasunud ei ole.

Ettevõtja: maksude maksmata jätmist ei saa tolereerida8
18. oktoober 2015 20:24
Marge TubalkainMarge Tubalkain
Foto: Arvo Meeks / Valgamaalane

Ei saa tolereerida maksude maksmata jätmist, sõnas ettevõtte Elrato omanik Mart Aguraiuja, kelle sõnul võiks dividendid siduda palgafondiga. 

«Mina seda tegevust ei kasuta, ent saab ainult maksuametiga nõustuda, et selline asi ei kõlba. Tuleb leida teine vorm, näiteks FIE,» sõnas Aguraiuja sellise olukorra kohta, kus tegelikkuses töösuhtes olev inimene kasutab osaühingut kattevarjuna, mis võimaldab tööjõumaksud tasumata jätta. 

Ta leiab, et Eesti kõrged tööjõumaksud ei ole Oütamise põhjus, ent ettevõtete konkrentsivõime probleem. Selle põhjuseks nimetas ta puhtinimlikku ahnust, mida tuleks ohjata samamoodi kui riigikogulaste kuluhüvitisi.

Kui leida, et OÜtamine on hea, siis lõpuks on meil 1,3 miljonit osaühingut. Ning mitte kedagi, kes maksaks meie vanematele pensioni ning maksaks solidaarsesse tervisekindlustusse, kõneles ta.

Tema arvates võiks dividendid siduda palgafondiga – kasumi teenimiseks peab keegi ju tööd tegema ning kui palgafondi pole, ei saa ka dividende välja võtta. «Näiteks viie kuni kümne protsendi ulatuses palgafondi suurusest võiks võtta dividende,» arvas ta – see võimaldaks kümneprotsendise kasumiga ettevõttel ka kogu kasumi dividendidena välja maksta. Paljudes Euroopa riikidest on kasumi väljavõtmine pelgalt dividendidena täiesti keelatud ja tuleb kohe välja.

Elrato pole dividende maksnud aastaid, kuna need on kõrgelt maksustatud. Küll aga on Aguraiuja mullu maksnud endale umbes kuuekordset eesti keskmist palka. Maksud on tema sõnul teema, mis käib kaasas kaasaegse ühiskonnaga. «Maksude tasumata jätmist ei saa tolereerida,» leiab ta. Ettevõtja arvates võiks Eestis küll olla madalam ettevõtete tulumaks ja sotsiaalmaksu lagi.

Aguraiuja sõnul ei ole ettevõtte mõte maksudest kõrvale hiilida, ent makse maksta. Ta sõnas, et eelistab endale palka maksta mitmel põhjusel – nii saab ta korraliku haigusraha ning kõrgemat pensioni. Teiseks on niimoodi lihtsam.

Ning kasumi teenimise kõrval on ettevõtluse mõte ühiskonna edendamine. «Ei saa olla nii, et ettevõtjal on jube kihvt ja teised peavad kuidagi hakkama saama,» ütles ta.

Aga suhtumise peatset muutust laiemalt ettevõtja ei näe: «Kui peaminister ise oma peres seda tolereerib, ei muutu miski.»

Andres Marandi: miks järved kuivavad – puust ette ja punaseks kuluhüvitiste abil
16. oktoober 2015 19:02
Liisa TagelLiisa Tagel, toimetaja
Hüdrogeoloog Andres Marandi.
Hüdrogeoloog Andres Marandi. Foto: Erakogu

Kui Mats koolikaaslastega järveäärsesse telkimislaagrisse jõudis, oli järv juba kuivanud… Selline situatsioon võib tänapäeval täiesti reaalseks muutuda, kuna asjaomased otsustajad ei suuda õigel ajal vajalikke otsuseid vastu võtta, kirjutab hüdrogeoloog Andres Marandi.

Otsuste vastuvõtmist segab sageli tihe, emotsionaalne, kuid argumenteerimata arutelu. Sageli on nende arutelude üheks oluliseks komponendiks loogikaviga veebilansi arvutamisel – nimetame seda veebilansi müüdiks.

Veebilansi müüdile vastav arusaamine on laialt levinud tavainimeste hulgas (see on andestatav), aga kahjuks ka spetsialistide hulgas, kus see näitab selget teadmiste puudujääki. Veebilansi müüdi kohaselt arvatakse, et kui mingis piirkonnas on näiteks maapinnalähedasest põhjaveest pumpamine väiksem kui pikaajalised sademed, siis me ei riku looduslikku tasakaalu ja põhjavee hulk ei vähene. Pumpamine saab balansseeritud sademetega. Loogiline, kas pole?

Tegelikult ei ole ning sellest tulenevad valed otsused võivad kaasa tuua väga kulukaid tagajärgi. Kuna rahast meeldib kõigile rääkida, siis püüangi järgnevalt seletada veebilansi müüdi olemust tavalise pere rahakoti mudeliga.

Oletame, et meil on rahvasaadik X, kelle pikaajaline keskmise kuu sissetulek rahvasaadiku tasuna on 6000 eurot ning tema igapäevased väljaminekud moodustavad keskmiselt 5800 eurot kuus. Lisaks on rahvasaadikul kasutada 600 eurot kuus kuluhüvitisi otseste tegevuskulude katteks.

X on rahvasaadik olnud juba 2 aastat ning kogunud selle aja jooksul Hoiupanka 4800 eurot säästusid. Praegu tundub elu olevat imeilus, kuid täiuslikkusest on siiski veel puudu uhke auto. Kahjuks on X nõudmistele vastava auto liisingumaks minimaalselt 400 eurot kuus. X teeb kiire arvutuse ning avastab, et kui ta oma elustandardit muuta ei taha, siis saaks tema senised Hoiupanka kogutud säästud kasutatud juba 1 aastaga. Seega on senise elustandardi säilitamiseks, aga samas ka uue auto omamiseks, vajalik lisasissetulek. Kus häda kõige suurem, seal abi kõige lähem – loomulikult saab lisasissetulekuna kasutada kuluhüvitist.

Möödunud on 2 aastat, X on juba välja teeninud oma auto, tema sissetulek on tänu kuluhüvitisele säilinud positiivsena ning seeläbi on X suurendanud ka oma Hoiupanga sääste. On liginemas uued valimised ning valimisvõitluse käigus võetakse arutelu alla ka kuluhüvitiste kasutamine. Korraga avastab X, et valijatele ei meeldi, kui keegi teiste arvelt, kõigi ühisest rahapotist, enda sissetulekuid suurendab.

Sama süsteemi järgi toimivad ka protsessid looduses. Eelnevas fiktsioonis on vaja vaid asendada rahvasaadiku tasu sademetega, autoliising põhjavett kasutava arendusega, kuluhüvitis järvest suureneva sissevooluga põhjaveekihti.

Peale seda peaks igaühele olema arusaadav, et sademete hulgast ei sõltu maapinnalähedase põhjaveekihi kasutuse mõju ümbruskonna pinna ja põhjaveekihtidele. Hoopis tähtsam on leida vastus, millistes pinnaveekogudes või muudes põhjaveega seotud süsteemides väheneb väljavool sellest põhjaveekihist, või mille arvelt suureneb sissevool põhjaveekihti, et tasakaalustada väljapumpamise mõju. Seejärel saame me hinnata, mil määral mõjutab pumpamine ümbruskonda ning lõpuks saame ka otsustada, kas see meile meeldib.

Et igast kirjatükist võiks olla ka mingi praktiline kasu, siis lõpetuseks väike praktiline õpetus – vaadake üle kõik keskkonnamõju hindamised, artiklid jms ning ning kui mõni neis algab või lõppeb järeldusega, et hea seisundi tagamiseks on vajalik teatud sademete hulk, siis visake need tööd otsejoones prügikasti.

Andres Marandil on doktorikraad hüdrogeoloogias ja ta töötab praegu Saksamaal Darmstadti Tehnikaülikoolis.

Vaata, kellele rahvasaadikutest ei pruugi autoliisingu 450-eurone piir meeldida3
16. oktoober 2015 16:06
Piret LaksonPiret Lakson
Einar Vallbaum, Toyota CorollaLauri Laasi, liisitud Audi A6 Quattro kuumaksega 483 eurot. Toomas Vitsut, liisitud Mercedes-Benz S 320, kuumaksega 696,72 eurot.
Maire Aunaste, liisitud Subaru Forester, igakuine makse on 354 eurot, millest 300 palub tasuda kuluhüvitistest.Olga Ivanova, Mercedes-Benz ML320Marika Tuus-Laul, liisitud Volvo V60, kuumaksega 321,2 eurot.
Viktoria Ladõnskaja, liisitud Volvo S60, kuumaksega 282 eurot (ilma kindlustuseta). Viktoria Ladõnskaja, liisitud Volvo S60, kuumaksega 282 eurot (ilma kindlustuseta). Valdo Randpere, liisitud Volvo XC90 kuumaksega 318 eurot.

Riigikogu juhatus seadis riigikogu liikmete autoliisingu piiriks 450 eurot kuus, mitmete saadikute autoliisinguks kulub kuus aga tunduvalt rohkem.

Paljud riigikogu liikmed kasutavad oma autoliisingu maksmiseks kuluhüvitist ning seni ei olnud sõiduki ühe kuu üürikulule mingisugust piirangut. 1. novembrist hakkab aga kehtima 450-eurone piir, mis seati paljuski selle järgi, et riigikogu liikmete keskmine autoliising maksab kuus keskmiselt 400–500 eurot.

On neid saadikuid, kes on leidnud auto paarisaja euro eest kuus, ja neid, kelle kuumakse on oluliselt suurem. Näiteks keskerakondlane Kersti Sarapuu on leidnud auto, mille eest tuleb kuus välja käia 930 eurot – see on Mercedes-Benzi maastur.

Mõned saadikud lasevad liisinguarveid tasuda vaid osaliselt, mõned aga maksavad liisingut oma ametipalgast ega küsi selle eest hüvitist. On neidki, kes on autoliisingut kasutanud vaid teatud perioodil. Näiteks Ken-Marti Vaher liisis märtsis ja aprillis autot Toyota RAV4 ja lasi kuus hüvitada 516 eurot.

Riigikogu 101 liikmest kasutab oma autoliisingu tasumiseks kuluhüvitist 66. Postimehel on septembri esimeses pooles kogutud andmed 60 riigikogu liikme kohta, kes olid selleks ajaks esitanud oma liisinguarved.

Selgub, et umbes pooled hüvitist küsivatest saadikutest on lasknud riigikogul maksumaksja rahast kompenseerida autoliisingu kulu, mis on olnud rohkem kui 450 eurot kuus. Seega peavad mõned nimekirja eesotsas olevad saadikud järele mõtlema, kas maksavad edaspidi osa liisingut oma ametipalgast või valivad odavama auto.

Autoliisingu eest on küsinud kõige suuremat kompensatsiooni Kersti Sarapuu (KE), Mihhail Stalnuhhin (KE), Märt Sults (KE), Toomas Vitsut (KE) ja Mailis Reps (KE).

Postimehe kõnele vastas neist täna pärastlõunal vaid Toomas Vitsut, kelle autoliisingu hüvitis on 700 eurot kuus. «Ma teen täpselt nii, nagu juhatus on otsustanud. Küll ma hakkama saan, ärge muretsege,» ütles ta.

Kersti Sarapuu liisib Mercedes-Benz'i kuumaksega 930,77 eurot. Foto: Jaanus Lensment

Allpool olev nimekiri ei tähenda, et saadikud lasevad hüvitada sellise summa igakuiselt, kuid nad on teinud seda vähemalt korra ning see summa on kajastaunud liisinguarvetel.

    Kersti Sarapuu (Mercedes-Benz GL) - 930,77 eurot kuus
    Mihhail Stalnuhhin (abikaasa liisib maasturit Honda CRV) - 744 eurot kuus
    Märt Sults (BMW X5) - 723 eurot kuus
    Toomas Vitsut (Mercedes-Benz S 320) - 696,72 eurot kuus
    Mailis Reps (Mitsubishi Pajero) - 677 eurot kuus
    Anne Sulling - umbes 650 eurot kuus
    Erki Savisaar (Peugeot 508) - 599 eurot kuus
    Valeri Korb - 597,39 eurot kuus
    Martin Repinski (Audi Q7) 570 eurot kuus
    Helir-Valdor Seeder (Hyundai Sante Fe) - 560 eurot kuus
    Andrei Novikov (Toyota Avensis) - 557,68 eurot kuus
    Aivar Sõerd - 554,87 eurot kuus
    Meelis Mälberg (Volvo XC70) - 551 eurot kuus
    Raivo Aeg (Toyota Land Cruiser 150) - lasi hüvitada aprillis 500, mais 600 euro ulatuses
    Lauri Luik (Volvo S60) - 548 eurot kuus
    Kalvi Kõva - 540 eurot kuus
    Vilja Savisaar-Toomast (Jaguar XE) - 528 eurot kuus
    Yoko Alender (Toyota Auris) - 513 eurot kuus
    Laine Randjärv (Audi A4) - 508 eurot kuus
    Terje Trei (Audi A6 Avant) - 504,70 eurot kuus
    Viktor Vassiljev (Subaru Outback) - 502,44 eurot kuus
    Kristjan Kõljalg (Škoda Superb) - 500 eurot kuus
    Tanel Talve (Dodge Ram 1500) - laseb hüvitada 500 eurot kuus
    Lauri Laasi (Audi A6 Quattro) - 483 eurot kuus
    Andre Sepp - 478,30 eurot kuus
    Enn Eesmaa (Nissan Qashqai) - 477 eurot kuus
    Marko Mihkelson - 463,73 eurot kuus
    Priit Toobal (BMW 520) - 455,61 eurot kuus
    Deniss Boroditš - 452 eurot kuus
    Remo Holsmer (Lexus RX 450 hübriid) - 442 eurot kuus
    Vladimir Velman - 438,34 eurot kuus
    Kalle Muuli (Honda CR-V) - 434 eurot kuus
    Heljo Pikhof (Volvo XC60) - laseb hüvitada 420 eurot
    Rainer Vakra (Volkswagen Passat CC) - 413 eurot kuus
    Jaanus Marrandi (Škoda Superb) - 400 eurot kuus
    Kalle Palling (Jeep Commander) - 389 eurot kuus
    Heidy Purga (Jeep Grand Cherokee) - laseb hüvitada 300–450 eurot kuus.
    Andres Metsoja (Škoda Octavia) - 367 eurot kuus
    Ivari Padar (Subaru Outback) - 360 eurot kuus
    Juhan Parts (Škoda Octavia HB Ambition Plus) - 360 eurot kuus
    Mart Nutt - 358 eurot kuus'
    Rein Ratas (Toyota RAV4) 347,15 eurot kuus
    Heimar Lenk (Volvo V60) - 328 eurot kuus
    Mihkel Raud (Chrysler Grand Voyager) - 324,34 eurot kuus
    Marika Tuus-Laul (Volvo V60) - 321,20 eurot kuus
    Marianne Mikko (Volvo S60) - 320 eurot kuus
    Valdo Randpere (Volvo XC90) - 318 eurot kuus
    Aadu Must (Peugeot 508) - 310 eurot kuus
    Martin Kukk (Toyota RAV4) - 301 eurot kuus
    Jüri Jaanson - umbes 300 eurot kuus
    Maire Aunaste (Subaru Forester) - laseb hüvitada 300 eurot kuus
    Andres Anvelt (Mercedes-Benz E-Class) - laseb hüvitada umbes 300 eurot kuus
    Viktoria Ladõnskaja (Volvo S60) - 282 eurot kuus
    Johannes Kert (Subaru Outback) - umbes 280 eurot kuus
    Ants Laaneots (Toyota) - 272 eurot kuus
    Kalle Laanet (Mercedes-Benz E-Class) - laseb hüvitada 260 eurot kuus
    Kadri Simson (Škoda Superb) - 232,60 eurot kuus
    Monika Haukanõmm (Peugeot 3008) - 206 eurot kuus
    Mati Raidma (Nissan Quashquai) - 199 eurot kuus
    Igor Gräzin (Hyundai i30) - 179 eurot kuus
Metsoja: Stalnuhhin viib riigieelarve kontrolli komisjoni mainet alla
16. oktoober 2015 15:35
Merike TederMerike Teder, reporter
Andres Metsoja
Andres Metsoja Foto: Urmas Luik

Riigikogu liikme kuluhüvitistest oma naisele ja pojale autot liisiva Mihhail Stalnuhhini püsimine riigieelarve kontrolli erikomisjoni juhi ametikohal viib komisjoni mainet alla, leiab komisjoni liige Andres Metsoja (IRL).

«Selline käitumine ei ole sobilik kahtlemata, viib komisjoni mainet alla ega ole kooskõlas selle mõttega,» ütles Metsoja Postimehele. «Kui Stalnuhhin juhib komisjoni, kus anname hinnanguid teistele – need on küll juriidiliselt põhistatud, aga sageli ka eetilise hinnanguga –, siis see tekitab küsimusi,» leidis Metsoja.

Metsoja hinnangul peaks see olema komisjoni esimehele endale mõtlemise koht. «Teisest küljest peame tõdema, et see on üks väheseid komisjone, mis on opositsiooni juhtida,» tõdes ta.

«IRL on seda küsimust arutanud, me taunime ja leiame, et komisjoni esimehe peaks ära vahetama,» sõnas Metsoja.

Erikomisjonil endal ei ole tema sõnul selle osas aga midagi teha. «Komisjon on moodustatud, et see laguneks, peaks midagi muutuma parlamendikohtades. See on riigikogu pädevus ja suure saali otsustada, see ei käi näpuga näidates,» ütles Metsoja.

President Toomas Hendrik Ilves lausus intervjuus Maalehele, et see, et riigieelarve kontrolli erikomisjoni esimees Stalnuhhin laseb ise autojuhiluba omamata riigikogu kuluhüvitistest juba teist autot kinni maksta, viib parlamendi mainet alla.

Ammas: Stalnuhhini jätkamine erikomisjoni juhina näitab Keskerakonna palet
16. oktoober 2015 14:16
Merike TederMerike Teder, reporter
Mihhail Stalnuhhin
Mihhail Stalnuhhin Foto: Jaanus Lensment

See, et kuluhüvitiste eest oma naisele ja pojale autot rentiv Mihhail Stalnuhhin juhib jätkuvalt parlamendis riigieelarve kontrolli erikomisjoni, on Keskerakonna otsus ja näitab selle partei palet, lausus sama komisjoni liige Andres Ammas (Vabaerakond).

President Toomas Hendrik Ilves ütles intervjuus Maalehele, et tahab, et parlament ise suudaks otsustada, mida sellises olukorras öelda ja teha: «On riigieelarve kontrolli erikomisjoni enda valik, kes on nende esimees.»

Andres Ammas tunnistas Postimehele, et küsimus, kas Stalnuhhin sobib riigieelarve kontrolli komisjoni juhtima, on keeruline. «Hästi ei sobi. Olen temaga rääkinud sel teemal. Aga see oli eravestlus ja avalikkuse ette ma seda ei kannaks,» märkis Ammas.

Tema sõnul on otsus Stalnuhhin komisjoni esimeheks jätta Keskerakonna oma. «Kui Keskerakond oma staažika liikme käitumist heaks kiidab ja laseb tal sellel postisoonil jätkata, näitab see Keskerakonna palet ja seisukohta,» märkis ta.

Ammas pidas mõistlikuks riigikogus valitsevat korda, et komisjonide juhtide kohad jaotatakse konsensusega. «See ei käi nii, et üks nägu ei meeldi, võtame maha ja paneme teise asemele. Keskerakond peab otsustama, kas Stalnuhhin on parim inimene sellel positsioonil, sest selle komisjoni esimehe koht kuulub neile.»

«Oleme ju täiskasvanud inimesed. Stalnuhhin staažika riigikogu liikmena saab väga hästi aru, mida ta teeb ja miks,» sõnas Ammas. «Komisjon saab oma tööd teha ikka, see tema käitumine kuluhüvitiste osas ei takista komisjoni liikmetel oma tööd parimal viisil tegemast,» lisas ta.

Hiljuti tuli ilmsiks, et riigikogu liikmele Mihhail Stalnuhhinile hüvitatakse igakuiselt maksumaksja rahast talle enam kui 700-eurone autoliising, ehkki tal endal pole juhilubagi ning autoga sõidab hoopis tema abikaasa.

Riigikogu seadis saadikute autoliisingu kuumakse piiriks 450 eurot
15. oktoober 2015 18:00
Piret LaksonPiret Lakson
Riigikogu.
Riigikogu. Foto: Liis Treimann

Riigikogu juhatus otsustas täna kehtestada saadikute kuluhüvitistest makstava autoliisingute piirmäära, milleks on 450 eurot. Muudatus hakkab kehtima 1. novembrist.

«Seadsime kasutusrendi piirmääraks 450 eurot kuus, üle selle kulutusi ei hüvitata,» ütles riigikogu esimees Eiki Nestor (SDE) pärast arutelu Postimehele. «Pooltel riigikogu liikmetel kulub tänasel päeval suurem summa, pooltel väiksem, seega kirik keset küla,» lisas ta. Praegu eraldi piirangut sõiduki ühe kuu üürikulule pole.

Samuti otsustati, et saadik peab esitama koos hüvitamiseks mõeldud sõiduki üürikulu dokumendiga ka kehtivat juhtimisõigust tõendava dokumendi koopia. «Kui saadikul pole juhiluba, peab ta täiendavalt põhjendama, kuidas auto liisimine tema tööga seotud on,» nentis Nestor.

Ta selgitas, et varem on riigikogus olnud inimesi, kelle tervislik seisund ei ole võimaldanud autot juhtida, kuid samal ajal on selgelt tegu olnud tööga seotud kuludega.

Küll aitab selline otsus ära hoida taolisi juhte, nagu hiljuti ilmsiks tuli, kus juhiloata riigikogu liikmele Mihhail Stalnuhhinile hüvitatakse igakuiselt maksumaksja rahast talle enam kui 700-eurone autoliising, ehkki tal endal pole juhilubagi ning autoga sõidab hoopis tema abikaasa.

Loe lisaks:

    Juhiloata Mihhail Stalnuhhin liisib kuluhüvitiste eest autot, millega sõidab hoopis tema naine

Kolmandaks, mis on Nestori sõnul samuti oluline, täiendas juhatus kuluhüvitiste korda sättega, et kui kuludokumendil puudub tööga seostav märge või riigikogu kantseleil ei ole võimalik veenduda, et kuludokument on tööga seotud, edastab kantselei vastava dokumendi kontrollimiseks fraktsioonile, kuhu riigikogu liige kuulub, ning fraktsioon kinnitab kulu seotuse riigikogu tööga.

Fraktsiooni mittekuuluva liikme korral otsustab ja kinnitab kulu seotuse riigikogu liikme tööga riigikogu juhatus.

Riigikogu liikmele hüvitatakse kuludokumentide alusel tema tööga seotud kulutused kuni 30 protsendi ulatuses riigikogu lihtliikme ametipalgast ehk kuni 1033 eurot kuus. Riigikogu liikmel on õigus teha hüvitise piirmäärast suuremaid kulutusi sama kalendriaasta kulu tekkimisele eelnenud kuude arvel, välja arvatud sõiduki üürikulud.

Riigikogu liikme tööga seotud kulutused on sõidukulud, side- ja postikulud, lähetuskulud, bürookulud, koolituskulud, esindus- ja vastuvõtukulud, tõlketeenuse kulud, majutuskulud ning uuringute ja ekspertiiside kulud.

Eile kogunes saadikute kuluhüvitustega seotud küsimusi arutama riigikogu vanematekogu, kuhu kuuluvad riigikogu juhatuse liikmed ja kõikide fraktsioonide esindajad.

Riigikogu esimees Eiki Nestor (SDE) ütles kohtumisejärgsel briifingul, et pea kõik riigikogu fraktsioonid on liikumas ühes suunas. «Konsensust veel ei ole,» nentis ta eile hommikul, lisades, et üks fraktsioon ei ole valitud suunaga veel päris nõus. Millise fraktsiooni esindaja selgelt eriarvamusele jäi, ei soostunud Nestor välja ütlema.

Riigikogu juhatus seevastu oli eilseks omavahel enam-vähem konsensusele jõudnud. Arutati piirmäära seadmist autoliisingutele, kuid kindlaid piirmäära variante veel laual ei olnud.

Loe lisaks:

    Riigikogu teeb teise katse piirata oma autokulusid
    Galerii: saadikute autoliisingutele piirmäära seadmises üksmeelele veel ei jõutud

Vabaerakond: 450-eurone piir on liiga kõrge

Vabaerakonna esimees Andres Herkel leiab, et riigikogu juhatuse seatud rahvasaadikute autoliisingu 450-eurone piir on liiga kõrge ja seda tuleks Vabaerakonna arvates vähendada kaks korda.

Vabaerakonna esimehe hinnangul ei ole piiramatu autoliising ega ka liiga kõrge piirsumma õigustatud. «Meie arvates võinuks autoliisingu hüvitatavate kulude repertuaarist välja arvata, aga riigikogu juhatus oli olukorras, kus kõik fraktsioonid seda kindlasti ei toetanud,» lausus ta pressiteate vahendusel.

«Ka liisingusummale piiri panemine on tervitatav, kuid nüüd on see piir liiga kõrge. Pigem tulnuks lähtuda sellest, et liisingut kaetakse osaliselt, sest keegi ei kasuta autot ju ainuüksi ametisõitudeks. Esitatud variant välistab üksnes väga kallite autode liisimise ja on seetõttu kosmeetiline,» ütles Herkel.

Tema sõnul jäi riigikogu juhatus paari suurerakonna surve alla, kes ei tahtnud kuluhüvitiste süsteemis midagi muuta ning seetõttu tuli ettearvatult nõrk otsus. «Üksmeel valitses fraktsioonide vahel peamiselt selles, et Stalnuhhini-tüüpi liisingukasutusi ei tohi tulevikus olla. Kas riigikogu kantselei ja fraktsioonid suudavad selle edaspidi ära hoida, nagu juhatus eeldab, eks seda näitab aeg. Vähemalt on siin näidatud selget tahet,» leidis Herkel.

Valitsus ei kavatse kuluhüvitiste maksmisele hinnangut anda
14. oktoober 2015 18:34
BNSBNS
Riigikogu.
Riigikogu. Foto: Sander Ilvest

Valitsus ilmselt loobub oma neljapäevasel istungil hinnangu andmisest ettepanekule lõpetada riigikogu liikmetele kuluhüvitiste maksmine, kirjutas BNS.

Valitsuse istungi päevakorras on Eesti Konservatiivse Rahvaerakonna riigikogu fraktsiooni algatatud riigikogu liikme staatuse seaduse muutmise seaduse eelnõu, millega tehakse ettepanek lõpetada saadikutele kuluhüvitiste maksmine.

«Justiitsministeerium teeb heale tavale ja varasemale praktikale tuginedes valitsusele ettepaneku eelnõu kohta arvamuse andmisest loobuda, kuna tegemist on eelkõige riigikogu enesekorraldusliku küsimusega,» öeldakse valitsuse istungi eelses päevakorra tutvustuses.

Kehtiva seaduse kohaselt hüvitatakse riigikogu liikmele kuludokumentide alusel tööga seotud kulutused kuni 30 protsenti riigikogu liikme ametipalgast.

Indrek Kuus: Eestis pole valijatega suhtlemiseks vaja helikopterit või amfiibautot, piisab esisillaveost
14. oktoober 2015 12:41
Indrek Kuus kolumnist, 
Toomas Randlo ajakirjanik
Indrek Kuus
Indrek Kuus Foto: ERIK PROZES/

Riigikogu võiks ikka tegeleda Eesti ja maailma jaoks oluliste teemadega, mitte kulutada arulagedalt aruteluaega silindritele ja valuvelgedele, üle- ja alajuhitavusele, kirjutab arvamusportaali kolumnist Indrek Kuus.

Kui ma ükskord riigikogu liige olen, siis ma liisin endale kuluhüvitise lahkel kaasabil kaheksakohalise tööka väikebussi. Sinna mahub mitu valijat ja arvestades Eesti põhimaanteede võrdlemisi head olukorda ei tohiks saadikukohustuste täitmisel probleeme tekkida. Pealegi on valijatel samuti rattad ja jalad all, kui nad nii väga peaks tahtma oma saadikuga kokku saada.

Volituste lõppedes annaksin sõiduki mõnele valimispiirkonna vanadekodule, lasteaiale, raamatukogule, muuseumile või muule asutusele või seltsile, millel raha napilt. Kõlab ju plaan loogiliselt, kuigi veidi demagoogiliselt. Eestis pole tõepoolest vaja valijatega suhtlemiseks helikopterit või amfiibautot. Piisab esisillaveost.

Tegelikult on see riigikogu liikmete autoteema tüütu ja kulunud ning sisuliselt pole sellel riigi juhtimise seisukohalt mingisugust tähtsust. Ainus põhjus, miks praegu seda tasuks torkida, on ehk see, et maksuametnikud asusid ettevõtjaid nende autokasutuse pärast spordiklubide ja kontserdisaalide ees jahtima. 101 tegelast on lihtsalt võrdsetest võrdsemad, kuigi põhiseaduses pole autodest sõnakestki.
Riigikogu liikmete autode üle võib muidugi lõpmatuseni ilkuda ja mõnes mõttes on ehk põhiseaduse vaimuga kooskõlas, et riigikogu pakub rahvale ka mõningal määral lisaks presidendi vastuvõtu kleidirivistusega ka muud meelelahutust.

Põhiseadus kirjutati muidugi tükk aega tagasi ka, kuigi kohendati ja kohaldati teda uuemal ajal natuke enne seda, kui peaminister Tiit Vähi murdis end vabaks autobaasist ja Volgadest ning sai endale kurbade silmadega Mercedese. Memmed-taadid olid vihased ja kartulikoored ei maitsenudki enam.

Avalikkuse õiglustunne

Öised pitsad kahele, taksosõidud emaga, pidulik eine Läänemerel, purk majoneesi. Kõik poliitikahuvilised ja muidu hea mäluga inimesed jäävad mäletama neid saadikuid, kelle säherdused häbematud teod üllad žurnalistid tšekiraamatute abil päevavalgele tirisid. Igatahes on väga õige, et kuluhüvitised on avalikud, sest siis inimene, kes valima viitsib minna, teab, mis masti tegelane Toompeal toimetas, ja otsustab juba ise, kelle poolt oma hääl anda.

Riigikogu liikmete autode üle võib muidugi lõpmatuseni ilkuda ja mõnes mõttes on ehk põhiseaduse vaimuga kooskõlas, et riigikogu pakub rahvale lisaks presidendi vastuvõtu kleidirivistusele mingil määral ka muud meelelahutust. Samas hiilib mängu keegi avalikkuse õiglustunne, kes topib oma nina igale poole, aga keegi ei saa aru, mida ta õigupoolest soovib. Mõnikord tundub tema soov olevat lihtsalt riigikogu maamunalt pühkida, et saaks nahkpükstes õue tulla ja tõrvikutega neegreid taga ajada.

Riigikogu võiks ikka tegeleda Eesti ja maailma jaoks oluliste teemadega, mitte kulutada arulagedalt aruteluaega silindritele ja valuvelgedele, üle- ja alajuhitavusele. Kes tahab meeleheitlikult valimisõiguslikele kodanikele meeldida, saab oma äranägemisel olla ükskõik missuguse korra alusel üdini aus. Ning sõltuvalt hingelaadist võimaldavad ka ükskõik millised reeglid teha pisut sulitempu või sigatseda täie rauaga. Riigikogu olevat ju läbilõige rahvast.

Indrek Kuus on lõpetanud Tallinna Ülikooli eesti keele ja kirjanduse õpetaja erialal ning töötanud 1994. aastast ajakirjanikuna-toimetajana uudisteagentuuris BNS, Linnalehes ja Postimehes.

 Kooseluseaduse rakenduseelnõu jääb loodetud 51 algatajahääleta2
14. oktoober 2015 07:43
Tuuli Koch Tuuli Koch, reporter
Riigikogu ees enne kooseluseaduse kolmandat lugemist jagati Riigikogu liikmetele seaduse toetuseks lilli ja avaldati seaduse vastu meelt. 09OKT10 FOTO: SANDER ILVEST/POSTIMEES
Riigikogu ees enne kooseluseaduse kolmandat lugemist jagati Riigikogu liikmetele seaduse toetuseks lilli ja avaldati seaduse vastu meelt. 09OKT10 FOTO: SANDER ILVEST/POSTIMEES Foto: SANDER ILVEST/

Täna peaksid lõplikult selguma need parlamendi liikmed, kes julgevad panna oma nime alla kooseluseaduse rakendusseaduse eelnõu algatamise avaldusele. Loodetud 51 toetushäält ei paista aga kusagilt.
Oled raamatukogus ning sulle on Postimees+ uudised tasuta!

Postimehe andmetel on täies koosseisus eelnõu algatamise poolt Sotsiaaldemokraatlik Erakond, kus oli kõhklejaid aasta tagasi, mil palju kirgi-vastuseisu ja lõpuks lillesülemid riigikogu ette toonud kooseluseadus riigikogus napilt vastu võeti.

Lisaks sotsidele soovib kooseluseaduse rakendusaktidega kindlalt edasi minna Reformierakond, kes arvestab omalt poolt 26–27 saadiku toetusega 30st. Praegu on erakond üsna veendunud, et Igor Gräzini ja Aivar Sõerdi allkirjadele loota ei saa, ja neile kahele võib lisanduda veel üks-kaks kõhklejat.

Isamaa ja Res Publica Liidu (IRL) fraktsiooni juht Priit Sibul on partneritele teatanud, et nende poolt tuleb eelnõu algatamisele null toetusnime. Omavahel vesteldes julgevad aga ka kolm-neli IRLi inimest sotsidele ja reformierakondlastele tunnistada, et annaksid algatusele oma toetuse, kuid parteidistsipliin ei luba.

Vabaerakond üldiselt ei toeta eelnõu algatamist, kuid üks Vabaerakonna fraktsiooni liige kaheksast, parteitu Artur Talvik on tunnistanud, et tema oma toetusallkirja eelnõu algatamisele annab.

Kui kooseluseaduse vastuvõtmisel toetasid seda ka keskerakondlased Kadri Simson, Priit Toobal ja Lauri Laasi, siis praegu ütlevad nad koos oma erakonnaga «ei» ja ei toeta rakendusaktide eelnõu algatamist. Meelemuutust võib selgitada läheneva Keskerakonna juubelikongressiga novembri lõpus, ja üldiselt ei soovi jätkuvalt ülearu vabatahtlikult keegi end riigikogus selle teemaga siduda.

Eelnõu sisseandmist 51 algatajahääle puudumine ei takista ja arvatavasti tehakse seda mingil moel uue nädala alguses. Mil moel – see on praegu veel lahtine. Samas ei sõltu rakendusaktide vastuvõtmisest või nende parlamendi häälteenamuse puudu jäämisest kooseluseaduse edasine saatus ehk see jõustub ikkagi 1. jaanuaril ja sellest päevast alates on võimalik kooselulepingut sõlmida.

Täna hommikul kell üheksa koguneb ka riigikogu vanematekogu, et arutada kuluhüvitiste ümber toimuvat. «Eks iga fraktsioon pakub oma versiooni, kuid kõik juba teavad, et ega tegelikult midagi ei muutu,» tõdes üks saadik Postimehele. Sotsid soovivad seada ülempiiri autoliisingule, Reformierakond toetab põhimõtet, et kulutšekid oleks jätkuvalt avalikud ning hüvitise kasutamine ja hilisem võimalik avalik kriitika jääb iga saadiku enda vastutusele.

Juhtkiri: riigikogu, kõrvalda ometi iseenda häbipost!
12. oktoober 2015 10:34
PMPM
Foto: Urmas Nemvalts

Paljusid riigikogu liikmeid paistab ilmselgelt häirivat, et ajakirjandus tegeleb kuluhüvitiste teemaga. Kuid Eesti on parlamentaarne riik ja Toompeale valitud esindajate käitumine pole paraku pika aja vältel kuigivõrd muutunud. Riigikogu eri koosseisud pole suutnud või tahtnud küsimust avalikkust rahuldaval viisil lahendada.

Kolmapäeval kuluhüvitiste teemat arutav riigikogu vanematekogu peab jõudma selgusele, kuidas kuluhüvitisi, mida kehtiva korra kohaselt on riigikogu liikmel õigus saada 30 protsendi ulatuses liikme ametipalgast, reguleerida nii, et iga natukese aja tagant ei leitaks end häbipostis. Lõppude lõpuks peaks ju piinlik olema.

Autoliisingud pereliikmetele, pillavalt luksuslike sõidukite liisingud, arusaamatud tšekid… Kui vaadata tänases Postimehes avaldatud artiklit, kus rahvaesindajad ise praegust süsteemi hindavad, saab taas kord selgeks, et seisukohad kuluhüvitiste osas ei jookse mööda saadikurühmi, värskeid ega kogenud riigikogulasi, maailmavaateid. Probleem on üksikute inimeste suhtumises, aga paraku määrib see tervet 101-liikmelist esinduskogu.

Riigikogu ei võtnud vastu eelmise koosseisu ajal koostatud eetikakoodeksit. Mullu detsembris kiitsid riigikogu juhatus ja fraktsioonide esindajad siiski heaks riigikogu liikme hea tava, mis sätestab parlamendisaadikute käitumisreeglid. Muu hulgas öeldakse selles dokumendis: «Riigikogu liige kasutab riigi vara säästlikult ja otstarbekalt, vältides raiskamist ja tarbetut raha kulutamist.»
Avalikkus mõistab esinduskulude hüvitamise vajadust, muu hulgas ka tööalaseid sõite, kuid ei suuda mõista inimeste ebavõrdset kohtlemist.

Miks siis ei kutsu näiteks juhatus või fraktsioonijuhid saadikuid korrale, kui eetika ja eneseväärikusega on asjad kehvasti, nagu avalikuks saanud Mihhail Stalnuhhini juhtumi puhul, kus saadiku liisitud autot kasutab tema abikaasa. Samalaadseid näiteid on varem pakkunud Robert Lepikson, Janno Reiljan. Miks need lood ikka ja jälle korduvad?

Avalikkus mõistab esinduskulude hüvitamise vajadust, muu hulgas ka tööalaseid sõite, kuid ei suuda mõista inimeste ebavõrdset kohtlemist. Sellele on skandaalsete liisingutega seoses viidanud ettevõtjad. Seadusandja püüab vältida liisingutega seotud maksupettusi eraettevõtluses. Ettevõtja saab tööautot kasutada 335 euro ulatuses maksuvabalt – seda juhul, kui töötaja peab sõidupäevikut. Ühest küljest riik reguleerib kõvasti, samal ajal reguleerijad ise, rahva esindajad, otsivad JOKK-skeeme.

Naaberriikides kehtivad kohati üpris keerulised saadikute sõidukulude hüvitamise mehhanismid. Kuigi ülereguleeritust tasuks põhimõtteliselt vältida, pole vanematekogul tõenäoliselt teist teed, kui autoliisingu piirid selgelt paika panna. Ka seda on varem tehtud, kuid miskipärast pole süsteem püsima jäänud. On viimane aeg see häbipost ometi kord likvideerida.

Riigikogu teeb teise katse piirata oma autokulusid
11. oktoober 2015 23:59
Oliver Kund Oliver Kund, reporter
1/2
Foto: Graafik: PM

Korra seadis riigikogu juba endale luksusautode ostmise piiri, et see siis taas tühistada. Postimehe küsitluse järgi on saadikud ka ülehomse vanematekogu eel täiesti eri meelt, kuidas ja kas üldse peaksid nad oma õigust maksumaksja rahale piirama.
Oled raamatukogus ning sulle on Postimees+ uudised tasuta!

Irooniline, kuid kuluhüvitiste saaga sai alguse täpselt 15 aastat tagasi. 2002. aasta septembris tuli päevavalgele, et riigikogu maksis 14 kuu jooksul saadik Kristiina Ojulandi (toona RE) ööbimise eest Pirita hotellis üle 120 000 krooni, ehkki samas kohas elanud parlamendiliikmed polnud seal Ojulandi näinud. Värskel välisministril tuligi osa raha riigile tagasi maksta, kuna vähemalt kaks kuud sellest ajast elutses ta hoopis riigikantseleilt renditud Keila-Joa suvilas.

Sealt hakkas aga veerema avaliku arvamuse lumepall. Skandaalile järgnenud EMORi küsitluses nõudis 91 protsenti vastanuist, et Toompeal kord majja löödaks. Riigikogu juhatus eesotsas spiiker Toomas Saviga (RE) otsustaski, et esinduskulu kaob ja asemele tuleb läbipaistev kuluhüvitis. Kõne all olid valikud, kas see peaks olema 20, 25 või 30 protsenti saadiku palgast. Kui seadus 2003. aasta märtsis jõustus, oli seal kirjas just kõrgeim number. Ametliku põhjenduse järgi kompenseeris see tõsiasja, et saadikutelt on võetud eripension ning hulk muid 1990ndate soodustusi, näiteks õiguse piiramatult hotellis elada.

Muuhulgas avas seadus mitu uut ust. Näiteks lähtus see filosoofiast, et saadik peab saama liikuda mis tahes Eesti punkti. Ühtlasi kaasnes sellega õigus võtta endale kuluhüvitise eest kasutusrendile meelepärane sõiduk. Kapitalirent oli keelatud, samuti nagu maksumaksja raha eest vara soetamine.

Esimene skandaal ei lasknud end kaua oodata. Juba pool aastat hiljem, 2003. aasta oktoobris tuli ilmsiks, et riigikogu liige Robert Lepikson (KE) on rentinud kuluhüvitise eest oma abikaasale hõbehalli Mercedes 320E, kasutades ise samal ajal tööks oma firma autot. Samaga sai hakkama ka rahvaliitlane Janno Reiljan, kel puudus nägemisprobleemide tõttu juhiluba, ent maksumaksja raha eest renditud neljarattalisega sõitis tema elukaaslane.

Vähe sellest, et saadikute autopargis domineerisid Mercedesed, sai üha ilmsemaks, et riigikogulastel on kavas autod hiljem jääkväärtuse eest välja osta. «Autot ei tohi endale jätta mitte ükski riigikogulane,» pahandas esimees Ene Ergma avalikult. «Kuluhüvitis on mõeldud kulude kompenseerimiseks, mitte endale asjade ostmiseks.» Peaminister ja respublikaanide juht Juhan Parts saatis oma fraktsioonile koguni käsulauad liisimine kuluhüvitise arvel lõpetada – see olevat vastuolus nii eetika kui ka valimistel antud lubadustega.

«On aeg loobuda sellest, mis on pinnuks või palgiks valijate silmis, tunnistada avalikkuse survet ja loobuda liisingutest kuluhüvitise nime all,» põrutas Parts toona. Olgu öeldud, et tänavu esimesel poolaastal lasi ta IRLi liikmena kuluhüvitistest kinni maksta üle 1000 euro sõiduki kasutusrenti. Toona oli suhtumine avalikku arvamusse aga teine ja poliitikute nahk õrnem. Näiteks Mõõdukad tegid kiiresti ettepaneku kuluhüvitis kaotada ja õiguskantsler Allar Jõks uuris välja, et põhiseadus lubaks seda teha juba ametis oleva riigikogu jaoks.

Just see hetk võiks osale tänastest poliitikutest olla déjà vu-moment. Sarnaselt ülehomse vanematekoguga istusid fraktsioonide esindajad koos ka 2003. aasta novembris, et kuluhüvitiskriis lahendada. Hüvitise kaotamine praagiti toona kiirelt välja, aga selle aseainena pakuti 2500-kroonise ülempiiri kehtestamist saadiku autorendile. Eeskirjadesse jõudis ettepanek mõni kuu hiljem aga sootuks lahjemas vormis: autorendi igakuised maksed ei tohtinud ületada poolt kuisest kuluhüvitisest.

Just nagu ära neetult sattusid saadikud endiselt uutesse skandaalidesse. Ühes majanduskasvuga kerkis ka kuluhüvitis nagu pärmi peal: isegi 50 protsendi piiranguga oli saadikuil endiselt võimalik rentida luksusmaastureid, mis heitsid riigikogule halba valgust.

Midagi tuli ette võtta. 2007. aasta mais algatasidki kõik fraktsioonid ühise eelnõu, mis asendaks kuluhüvitise läbipaistmatu esindustasuga. Viimane olnuks maksuvaba ja tüütute tšekkide esitamisele koitnuks lõpp. «Kuluhüvitised ning selle tõlgendused ei ole diskrediteerinud avalikkuse silmis mitte ainult üksikuid parlamendiliikmeid, vaid riigikogu kui institutsiooni tervikuna,» põhjendas toonane põhiseaduskomisjoni esimees Väino Linde (RE).

Plaanile tuli kriips peale tõmmata, kui avalikkuses puhkes meelepahatorm. Maksumaksjate Liit kogus seaduseelnõu tõkestamiseks nädalaga 18 900 allkirja ja tagatipuks leidis õiguskantsler, et maksuvaba esindustasu rikuks põhiseadust. Taltunud riigikogu jättiski vana korra kehtima.

Kui aga töös olnud riigikogu liikme staatuse seadus 2007. aasta juulis jõustus, oli seal sees üks vaevumärgatav muudatus – kadunud oli kasutusrendi ülempiir. Kokku sai see piirang kehtida vaid kolm aastat ja kuus kuud.

Praegu kasutab riigikogu 101 liikmest 66 kuluhüvitist oma autoliisingu tasumiseks. Juhiloata Mihhail Stalnuhhini (KE) skeem rentida kuluhüvitistest üht autot oma pojale ja teist abikaasale pole sealjuures isegi mitte kolmas sarnane juhtum. 2011. aastal sai samaga hakkama suhtlusportaaliga Rate.ee miljonäriks saanud riigikogulane Andrei Korobeinik (RE). Peale juhiloa puudumise võis Korobeinik paljude silmis libastuda ka asjaoluga, et tegi kuluhüvitisest lisateenistusallika, kuna rentis autot iseenda firmalt.

Toona määrisid saadikud avalikule arvamusele valuvaigistavat salvi lubadustega, et eetilistele apsudele pannakse piir peagi valmiva eetikakoodeksiga. Koodeksit parlamendil tänaseks pole, see kärbiti uutele liikmetele mõeldud infovoldikuks. Tõsi, isegi seal on kirjas kohustus kasutada riigi raha säästlikult ja vältida tarbetut kulutamist.

Riigikogu esimees Eiki Nestor ütles Postimehele, et maksimum, mis võib kolmapäeval vanematekogul juhtuda, on see, et erakonnad leiavad konsensuse kehtestamaks sõidukikuludele uuesti ülempiir. Tõenäosus, et kuluhüvitisele hakatakse jõulisemaid reegleid kehtestama, on kaduvväike. Selle üks põhjus on suured erimeelsused saadikute seas.

Postimehe kiirküsitlus paljastas, et riigikogu liikmete nägemus kuluhüvitiste korrast kõigub seinast seina. Piirid ei jookse ei erakondi ega isegi mitte maailmavaateid pidi. Kui EKRE saadikud pooldaksid kõigi hüvitiste kaotamist, siis enamik riigikogulasi peab vajalikuks hoida kuluhüvitisi 30 protsendi määra juures. Viljandi- ja Valgamaalt valitud Heimar Lenk (KE) kirjeldas, et kuluhüvitise hoidmine 1042 euro tasemel on vajalik, sest riigikogulased toetavad selle raha eest oma valimisringkonda: korraldavad üritusi, rendivad rahvamaju, maksavad lastele ja vanuritele bussi- või teatripileteid kinni.

Mõne saadiku meelest tuleks õppust võtta Põhjamaadest, kus kuluhüvitis sõltub saadiku valimisringkonna kaugusest pealinnast või ka sellest, mis komisjoni saadik kuulub. Näiteks väliskomisjonis on vastuvõtukulud sageli teistest suuremad.

Auto kasutusrendi kuludele ülempiiri seadmiseks on riigikogul valmidus olemas, kuid selle tase on suur vaidlusküsimus. Endiselt ollakse eri meelt selles, kas riigikogu liikmele piisab minimaalselt 300- või 500-eurose kuumaksega masinast. Sotside liikmed Rainer Vakra ja Marianne Mikko panid sootuks ette rentida tervele riigikogule vähempakkumise teel autopark, mis välistaks saadikute võimaluse sõiduk hiljem omandada.

Häirekellana võiks mõjuda teadmine, et ka praegu sooviks suur osa saadikuist peavalu tekitava kuluhüvitise asendada läbipaistmatu esindustasu ehk sisuliselt palgalisaga, nagu katsetas 2007. aastal skandaalidesse sattunud parlamendikoosseis. Esinduskulu näeksid meeleldi näiteks Märt Sults (KE), Artur Talvik (Vabaerakond) ja Marianne Mikko (SDE).

Lasse Lehis: riigikogulaste liisingute hüvitamine tuleks keelata
7. oktoober 2015 12:26
Helen MihelsonHelen Mihelson, reporter
Lasse Lehis 2009. aastal.
Lasse Lehis 2009. aastal. Foto: Peeter Langovits

Eesti Maksumaksjate Liidu juhatuse liige Lasse Lehis on seisukohal, et riigikogulaste kuluhüvitiste raames kasutatavad liisinglepingud tuleks keelata ning kui vajadus peaks jääma, siis kehtestada saadikutele tavapärane sõidupäevik.

Lehis rääkis täna hommikul «Terevisioonis», et väga lihtne variant oleks keelata ära igasugused liisingud, vahendas ERR Uudised.

«Praegune kord ütleb, et vara soetamist ei hüvitata ja sellest lihtsalt hiilitakse mööda sel teel, et sõlmitakse liisinglepinguid, kus omandiõiguse ülemineku hetke ei ole sees,» märkis ta, lisades, et tegelikult ostetakse see auto lõpuks ikkagi välja.

Ta lisas, et kui aga olukord sellest ei muutu ja ka kütusekulud hakkavad üle mõistuse suureks minema, siis oleks võimalik võtta needsamad seadused, mille riigikogu alles hiljuti ümber tegi, ehk isikliku sõiduauto hüvitamine tavalisele tööinimesele sõidupäeviku alusel 335 eurot kuus. Ning kui sellest ei suudeta kulusid katta, siis vormistada töölähetus.

Riigikogu kantselei pikaaegne direktor: kantselei ei saa uurimisorgani rolli võtta
6. oktoober 2015 16:16
Helen MihelsonHelen Mihelson, reporter
Heiki Sibul juhtis riigikogu kantselei tööd 17 aastat.
Heiki Sibul juhtis riigikogu kantselei tööd 17 aastat. Foto: Toomas Huik

Pea kaks kümnendit riigikogu kantselei tööd juhtinud, Eesti Interneti SA tänane juhatuse esimees Heiki Sibul leiab, et kantselei ei peaks kuluhüvitiste kasutamise kontrollimisel uurimisorgani rolli võtma.

Kuluhüvitistest rääkides tõi Sibul välja kaks üldisemat tähelepanekut: esiteks, riigikogu liikmel ei ole tööõiguslikku suhet riigikogu ega tema kantseleiga, vaid ta on rahvasaadik, ning teiseks, ühiskondlikus teadvuses on toimunud selge nihe ning enam ei arvata, et saadikul pole kulusid ning ta peaks kõik oma palgast kinni maksma.

«Mis aga kontrollimist puudutab, siis kantselei roll on ennekõike olnud nõustav,» sõnas Sibul, nentides, et kontrollida saab kantselei nii palju, et küsida saadikult, kas tšekil väljatoodu on üks hüvitatavatest kululiikidest.

Pole uurimisorgan
«Eestis on natuke liiga kulunud väljend «valijad annavad oma hinnangu», aga mis siis saab, kui nad hinnangut ei anna? Mina näiteks unistan sellest, et poliitiline kultuur areneb nii kaugele, et sellist inimest enam valimisnimekirja ei pandaks.

Möödunud nädalal selgus, et juhiloata Mihhail Stalnuhhin (KE) liisib kuluhüvitiste eest autot, millega sõidab hoopis tema naine. Kuna hüvitatakse ainult tööga seotud kulud, tekkis küsimus, kuivõrd on naise kasutuses olev auto Stalnuhhini tööga seotud. 

Sibul ei leia, et kantselei peaks sellises olukorras hüvitatud summa tagasi nõudma. «Riigikogu kantseleil ei saa ju mingisugust uurimisorgani rolli olla.»

«Kui riigikogu liige toob koolituskulu tšeki, siis ei ole ju võimalik, et kantseleist keegi – näiteks raamatupidaja – hakkab mõtlema, et kas tal oli seda koolitust vaja või ei olnud. Ametnikul ei ole võimalik seda hinnata,» tõi ta näiteks.

Samuti juhtis Sibul tähelepanu, et see fakt üksi, et riigikogu liikmel pole juhiluba, ei tähenda tingimata, et tegemist ei ole tööga seotud kuluga. «Näiteks keegi lähedane toobki igal hommikul saadiku tööle ja viib pärast valijatega kohtuma. Siis need korrad oleksid ju tööga seotud kulud,» ütles ta.

Seega ei näe Sibul, et kantselei saaks või peaks tagantjärgi hakkama saadikule täiendavaid küsimusi esitama ja nn kontrollorgani rolli võtma. «Seda rolli ei ole kantselei saanud endale kunagi võtta ja vaevalt, et ka kunagi võtab.»

Saadiku kompetentsi üle otsustab rahvas

Kontroll on tema sõnul pigem formaalne – on olemas juhatuse korras sätestatud reeglid ning jälgitakse, et nende reeglite alusel asjad käiksid. Samas aga tõdes ta, et inimlikud nõrkused saavad formaalsusest paljudes maades ja ka organisatsioonides tihtipeale jagu.

«Mujal lääneriikides on nii, et kui parlamendiliikmed on eksinud sellise korra vastu, siis on ju teada, et erakond ise ei pane teda järgmine kord valimisnimekirja. Eneseregulatsioon toimub hoopis sedamoodi,» tõi Sibul välja.

Samuti jääb otsustusvõimalus alati valijale ning kui saadiku tegemised meelt mööda ei ole, ei pea teda tagasi valima. «Eestis on natuke liiga kulunud väljend «valijad annavad oma hinnangu», aga mis siis saab, kui nad hinnangut ei anna? Mina näiteks unistan sellest, et poliitiline kultuur areneb nii kaugele, et sellist inimest enam valimisnimekirja ei pandaks.»

Postimees küsis riigikogu kommunikatsiooniosakonnast, mil määral on riigikogu kantseleil üldse võimalik kulutuste eesmärgipärasust kontrollida. Ühtlasi soovisime teada, kas kantseleil on võimalik saadikult hüvitatud summat ka tagasi nõuda, kui peaks selguma, et hüvitatud kulu ei olnudki tegelikult tööga seotud.

Vastas riigikogu kommunikatsioonijuht Urmas Seaver:

Riigikogu liikme staatuse seaduse §30 kohaselt hüvitatakse riigikogu liikmele kuludokumentide alusel tööga seotud kulutused kuni 30 protsenti riigikogu liikme ametipalgast riigikogu juhatuse kehtestatud korras.

Riigikogu juhatuse kehtestatud kord näeb ette, mis on riigikogu liikme tööga seotud kulutused ja millised dokumendid tuleb riigikogu liikmel kulude hüvitamiseks riigikogu kantselei finantsosakonnale esitada.

Vastavalt kehtestatud korrale kinnitab saadik kuludokumente esitades oma allkirjaga, et esitatud kulud on seotud riigikogu tööga. Kantselei kontrollib, kas esitatud kuludokument vastab juhatuse korras üles loetletud ja kirjeldatud kuludele. Kui saadik on esitanud dokumendid, mis vastavad juhatuse otsuses tooduga, siis mingit täiendavat uurimist kuludokumentide põhjendatuse osas kantselei ega ka riigikogu juhatus ei teosta.

Küll on aga esitatud kuludokumendid avalikud ning nendega on avalikkusel võimalik tutvuda. riigikogu liige peab arvestama sellega, et avalikus saab temalt küsida tehtud kulude kohta selgitust.

Jaak Jõerüüt: miks domineerib selfipoliitika?
5. oktoober 2015 13:22
Jaak Jõerüüt kolumnist, 
Toomas Randlo ajakirjanik
Jaak Jõerüüt
Jaak Jõerüüt Foto: Peeter Langovits

Nii kodused kui laia ilma poliitikud ja ametnikud käituvad sageli nagu selfitegijad. Nende jutud ja teod sisaldavad peamiselt neid endid, mille puhul muu maailm kõlbab taustaks, kirjutab arvamusportaali kolumnist Jaak Jõerüüt.

Raekoja platsil kõndis jaapani turist nagu kalamees, õngeridva asemel käes ette sirutatud toru nutiaparaadiga. Minuti jooksul jõudis ta end fotoks sättida välikohviku, Maharaja restorani, raekoja seina, võltskerjuse ja raeapteegi taustale. Viiest inimesele sünniga antud meelest oli tal kasutusel ainult üks, nägemine. Ja seegi mitte täielikult. Ta haaras endaga kaasa ainult selle ahta virtuaalse pildikese, mis kaadrisse mahtus. Ettekandja põllesiilu, paar raeapteegi akent, kellegi ratta lenkstangi, mõned raekoja seina paekivid ja võltskerjuse irvituse.

Apteegi vanaaegne rohulõhn, viineripiruka maik, paekivi kare lubjane pind sõrmeotste all, kerjuse vingumine, seda kõike tema jaoks ei eksisteerinud, neli meelt olid lukustatud. Ahvenate ja särgede asemel viis idamaine kalamees põhjamaa-reisilt koju lugematu hulga iseenda näopilte, mida pärast niikuinii keegi vaadata ei viitsi. Tuhat selfit, aga ei ühtki mälupilti koos kõigega, mis sinna juurde kuulub.

Nii kodused kui laia ilma poliitikud ja ametnikud käituvad sageli nagu selfitegijad. Nende jutud ja teod sisaldavad peamiselt neid endid, mille puhul muu maailm kõlbab taustaks.
Otsus 700 inimest aastas avalikust teenistusest koondada on õige. Aga kui hakkab kujunema, et alustada tuleks mõne haigla töötajatest või mõne orkestri viiuldajatest, siis tuleb jälle selfi tunne.

Ma tunnen kaasa tõelistele sõjapõgenikele, kuid mitte agressiivsetele majanduspõgenikele ja smugeldusmiljonäridele. Aga kui eurokoridoride labürindis kinnisilmi orienteeruvad tegelased, ükskõik mis riigist ja millisesse hierarhiapositsiooni jõudnud, pajatavad meile oma Suurest Avastusest, et Euroopa Liidu välispiirid vajaksid justkui paremat valvamist ka, siis tunnen, et olen jälle Raekoja platsil. Jälle selfi, millel meie kõik oleme ainult kui suvaline taust, kõlbame naiivsuste piksevarrasteks, lolluste kinnimaksjateks. Taust, millel on pateetilise kõnepidaja taga näha paremal juhul J-i kõrvalesta serva, M-i kukalt ja S-i kingapaelu. Kas seejuures on tegu liikmesriikide vaeste pensionäride kukalde või vaevatud põgenike kingapaeltega, pole enam oluline.

Ametnike võim

Lähemale kodule. Riigireform. Otsus 700 inimest aastas avalikust teenistusest koondada on õige. Aga kui hakkab kujunema, et alustada tuleks mõne haigla töötajatest või mõne orkestri viiuldajatest, siis tuleb jälle selfi tunne.

Tegelikult pole imestada midagi. Ametnikud on haaranud Eestis suurema võimu kui poliitikud. Ametnike seas on aga ikka enam levinud käitumiskood «peaasi, et ülemus(ed) oleks rahul» ja plaanid täidetud. Sünkroonis sellega on vähenenud nende summaarne analüüsivõime ning -tahe. Need on hirmutavad sündroomid. 

Ja mis imeline etapp riigi elus on nüüd täis- ja kaashäälikute lisamine ja kustutamine bussipeatuste siltidel? Kilpla-raamat tuleb jälle välja anda, selge see. Kuid niikaua kui kilpla-teksti olukorrale kohandatakse, on mul veel üks soovitus, seda saab kohe teoks teha. Üks Nobeli laureaadi Ernest Hemingway suhteliselt vähelevinud mõte jõudis rahvusvahelisel muusikapäeval ka Postimehe mälumängu küsimuste sekka. Ta ütles, et sõdu saaks kõige efektsemalt ära hoida, kui sõja esimesel päeval hukata mahalaskmise läbi kõik riigijuhid, kes sõja valla päästmisele kaasa aitasid. Hemingway pakkus end ka ise hukkamiskomando püssimeheks.

Bussiliikluse ja sõja vahel on väike erinevus, nii et Hemingway-vaimus soovitan ma minister Arto Aasal kõik need ametnikud, kel on õnnestunud nimesiltide-absurdis maksumaksja raha eest oma panus anda, pikema jututa lihtsalt lahti lasta. Ei usu, et riiklik aastaplaan 700 täis saab, aga kõhutunne ütleb, et kümnendikuni võib jõuda ühe hoobiga küll.

Siinkohal aiman, et mõne kommentaatori nugaterav sulg sihib juba otse mu südamesse: ise sa nurjatu töötad välisministeeriumis, seda sa kindlasti kaitsed rinnaga. Rahustan seda terariista hoidjat juba ette: ei kaitse, välisministeeriumi jaoks on mul lahendus ammu taskus.

Rahvasaadikute kuluhüvitised

Ka rahvaasemikest ei saa mööda. Geniaalne, milliseid ajaloolisi selfisid on sel sügisel kuluhüvitusautode taustal tehtud! Ajaloolisi ses mõttes, et autod on eespool ja mõtlikud parlamendiliikmed nende varjus nagu olukorra kurvad, heausklikud ohvrid.

Paistab, et väike, aga silmapaistev osa riigikogulastest on tõsiusklikud. Hellitavalt kuluhüvitisteks nimetatud lisaraha määrav reeglistik on selliste rahvaesindajate arvates langenud taevast nagu Moosesele kümme käsku. Aga ülevalt antud käsku peab täitma vastu vaidlemata, selge see. Kuid on võimalik, et mõjutused tulevad hoopis Ilfi ja Petrovi kuulsast Kuldvasika-raamatust, vene isemõtleja Vassisuali Lohhankini vahendusel, kelle filosoofiat väljendavad hästi laused: «Aga kes lõpuks teab? Võib-olla peabki see nii olema. Võib-olla peitub selles suur lihtlabane tõde.»

Selfisid oleks NEPi aegne Lohhankin muidugi jumaldanud.

P. S. Tunnen ühte arukat Endlit ja mäletan ka ühte sellenimelist täielikku tõbrast. Arukas sõber ei saa aru, miks tema nime on kasutatud selfi-sõna asemel, talle see ei meeldi. Manalateel sammuv tõbras oleks kindlasti nõus, aga just seetõttu ei kavatse ma seda sõna kunagi selfi asemel kasutada.

Jaak Jõerüüt on kirjanik ja diplomaat. Ta on olnud Eesti suursaadik Soomes, Itaalias, Küprosel, Maltal, ÜROs, Lätis ja Rootsis ning avaldanud 22 raamatut, mis on tõlgitud mitmesse keelde.

Vana kuld: riigikogu kaalus liisinguhüvitisele ülempiiri seadmist juba 2003. aastal
30. september 2015 18:24
Karin KangroKarin Kangro, reporter
Toompea loss.
Toompea loss. Foto: Toomas Huik / Postimees

Postimees kirjutas juba 2003. aasta novembris ehk vaid kaheksa kuud pärast seda, kui riigikogu liikmed said õiguse küsida autoliisingu eest hüvitist, et riigikogu juhatus kavatseb pakkuda vanematekogule välja idee seada liisinguhüvitisele ülempiir. Samasisulist ettepanekut hakkab vanematekogu arutama ka tänavu oktoobri keskpaigas.

Postimees avaldab 2003. aasta 7. novembri ajalehes avaldatud uudise muutmata kujul.

Riigikogu kavandab autoliisingu hüvitamisele ülempiiri seadmist

Riigikogu juhatus ei pooldanud eile kuluhüvise arvelt autoliisimise lõpetamist, kuid kavatseb vanematekogule välja pakkuda idee seada liisinguhüvitisele ülempiir.

Autot liisivatele riigikogu liikmetele poleks see kuigi suur muudatus: paljude autoliisingu summa ongi peaaegu võrdne uue võimaliku maksimummääraga. Kallimaid autosid liisivad riigikogulased peavad aga hakkama oma ametipalgast juurde maksma mõnesajast kuni paari tuhande kroonini. Riigikogu liikme ametipalk on praegu umbes 26 000 krooni kuus.

Parteid kahtlevad

Riigikogu esimees Ene Ergma kinnitas, et võimalikku ülempiiri kehtestamist hakkab tuleval kolmapäeval arutama riigikogu vanematekogu.

Vaid kaks nädalat tagasi koos olnud vanematekogul kinnitasid aga kõigi fraktsioonide esimehed, et senine kord tööga seotud kulutuste hüvitamisel ning nende avalikustamisel on piisavalt läbipaistev ja seda pole vaja muuta. Hiljem muutis Res Publica fraktsioon partei esimehe peaminister Juhan Partsi nõudel meelt ja deklareeris, et loobub autoliisingust kuluhüvitise arvelt.

Riigikogu juhatuse istungil esitas Ergma Postimehe andmetel sama seisukoha, kuid ei leidnud juhatuse liikmetelt, Reformierakonda esindavalt Toomas Savilt ja Keskerakonda esindavalt Peeter Kreitzbergilt toetust.

Ergma ise oli kolleegide suhtumist kommenteerides kidakeelne. «Otsusele kasutusrent täielikult ära võtta on teatud erakonnad vastu,» sõnas ta. Küsimusele, millised, vastas Ergma: «Teatud, ma ei kavatse sellest rääkida.»

Riigikogu Res Publica saadikurühma nõunik Alari Rammo kinnitas eile õhtul Postimehele, et isegi kui vanematekogu peaks heaks kiitma autoliisingule piirmäära kuluhüvitisest, ei kavatse Res Publica liikmed autoliisimist jätkata.

Sõita on vaja

Samas on respubliklane Ene Ergma veendunud, et riigikogu liikmed peavad olema mobiilsed. «Neil peab olema võimalus sõita,» kinnitas ta. «See on normaalne ja keegi ei vaidlusta seda. Kuid valijate juurde sõitmiseks ei pea liisima luksusautot.»

Riigikogu liikmed olid Ergma sõnul ametisse astumisest peale kursis, et kehtiv kord lubab autot kasutusrendile võtta, ja inimesed arvestasid sellega kui täiesti seadusliku ja lubatud võimalusega. Samuti on sellised võimalused olemas mujal riikides.

«Kuid me peame otsima varianti, mis vastaks rahva õiglustundele,» nentis Ergma. «Ma arvan, et osa riigikogu liikmeid kaotas mõõdutunde ja luksusautode liisimine läks üle mõistuse.»

Oktoobris esitasid autoliisingu hüvitamise taotlused 101 parlamendiliikmest 48.

Res Publica on teinud ettepaneku, et riigikogu liikmed kaotaks ka õiguse lasta tööga seotud kuludena hüvitada lisaks autoliisingule ka restorani- ja alkoholiarveid. See ettepanek pole leidnud parlamendis laiemat toetust.

Riigikogu hakkab arutama saadikute autoliisingule ülempiiri seadmist
30. september 2015 18:01
Karin KangroKarin Kangro, reporter
Einar Vallbaum, Toyota CorollaLauri Laasi, liisitud Audi A6 Quattro kuumaksega 483 eurot. Toomas Vitsut, liisitud Mercedes-Benz S 320, kuumaksega 696,72 eurot.
Maire Aunaste, liisitud Subaru Forester, igakuine makse on 354 eurot, millest 300 palub tasuda kuluhüvitistest.Olga Ivanova, Mercedes-Benz ML320Marika Tuus-Laul, liisitud Volvo V60, kuumaksega 321,2 eurot.
Viktoria Ladõnskaja, liisitud Volvo S60, kuumaksega 282 eurot (ilma kindlustuseta). Viktoria Ladõnskaja, liisitud Volvo S60, kuumaksega 282 eurot (ilma kindlustuseta). Valdo Randpere, liisitud Volvo XC90 kuumaksega 318 eurot.

Riigikogu vanematekogu hakkab oktoobri keskel arutama, kas seada riigikogu liikmetele hüvitatava autoliisingu summale ülempiir.

Riigikogu juhatuse liikmeid ja fraktsioonide esimehi koondav vanematekogu koguneb kuluhüvitiste teemat arutama 14. oktoobril. Praeguseks on saadikud omavahel rääkinud näiteks 300- või 400-eurosest liisingusummast, mida kuluhüvitised võiksid katta.

Seaduse järgi hüvitatakse riigikogu liikmetele tööga seotud kulutused kuni 30 protsendi ulatuses lihtliikme 3444-eurosest palgast. Seega võivad märtsis valitud riigikogu liikmed kulude hüvitamiseks kasutada kuni 1033 eurot kuus.

Postimees kirjutas kaks nädalat tagasi, et riigikogu liikmete keskmine autoliising maksab kuus 400–500 eurot. On ka neid, kes on leidnud auto paarisaja euro eest kuus, ja neid, kelle kuumakse küündib kaks korda suurema summani. Näiteks keskerakondlane Kersti Sarapuu on leidnud auto, mille eest tuleb kuus välja käia 930 eurot – see on Mercedes-Benzi maastur ML Bluetec 4Matic. Mõned saadikud lasevad liisinguarveid tasuda vaid osaliselt, mõned aga maksavad liisingut oma ametipalgast ega küsi selle eest hüvitist.

Kuludokumentide alusel saavad saadikud hüvitist kasutada lisaks sõidukuludele ka side- ja postikulude, lähetuskulude, bürookulude ja koolituskulude katmiseks. Samuti hüvitatakse neile esindus- ja vastuvõtu-, tõlketeenuse, majutus- ning uuringute ja ekspertiiside kulud. Vara soetamiseks kuluhüvitist kasutada ei saa.

Lisaks tööga seotud kuludele hüvitatakse riigikogu juhatuse kehtestatud korra alusel väljaspool Tallinna ja selle lähivaldu elavate saadikute eluasemekulud. Kuludokumentide alusel makstava hüvitise suurus on kuni 20 protsenti riigikogu liikme palgast ehk kuni 689 eurot kuus.

Liina Kersna: mul on piinlik olla Stalnuhhini kolleeg
29. september 2015 17:59
Piret Lakson
Karin Kangro reporter
Liina Kersna
Liina Kersna Foto: Jaanus Lensment

Riigikogu liige Liina Kersna (Reformierakond) ütles Vikerraadio saates Uudis+, et tal on tänasel päeval piinlik olla Mihhail Stalnuhhini kolleeg, heites talle ette vägagi egoistlikku käitumist.

Mihhail Stalnuhhin. Foto: Liis Treimann

«Kui ma lugesin seda artiklit, siis ma ütlesin korduvalt, et uskumatu, kui egoistlikult võivad mõned inimesed käituda. Minu meelest selline käitumine ilmestab väga hästi mõttemaailma «võta sealt, kust võtta annab»,» ütles Kersna tänast Eesti Päevalehe artiklit kommenteerides.

Ta tõi näite, et viis aastat tagasi pandi Suurbritannias neli parlamendisaadikut aastaks ajaks vangi selle eest, et nad üürisid n-ö kuluhüvitiste eest endale korteri, kuid mille nad edasi välja üürisid, ise seda kasutamata.

«Ma tooksin siin paralleeli Stalnuhhini käitumisega - on riike, kus sarnase käitumise eest pannakse inimesi vangi,» märkis Kersna.

«Tegelikult ongi probleem selles, et peale südametunnistuse ja kompenseeritavate kulude loetelu ei reguleerigi praegu kuluhüvitiste kasutamist mitte miski,» rääkis ta, lisades, et isegi kuluhüvitiste korras, mis on riigikogu juhatuse poolt kinnitatud dokument, ei ole ühtegi sätet raha tagasinõudmise kohta.

«Sisuliselt võiks ju nüüd tänase artikli põhjal öelda, et Mihhail Stalnuhhin ei ole kasutanud riigieelarve raha sihtotstarbeliselt ja ta võiks selle nüüd riigieelarvesse tagasi maksta,» nentis Kersna, tuues näiteks riigikogu liikme Kalle Muuli, kes maksis riigikogule õhtusöögiarve hüvitise tagasi, ent kas ka Stalnuhhin seda teha võiks, selles Kersna kahtles.

Ta märkis, et riigikogu liikmeid on väga erinevaid ning näiteks nii tema kui ka mitmed teised on otsustanud, et ei palu maksumaksjal oma autoliisingut kinni maksta.

Liina Kersna kirjutas möödunud nädalal Postimehes, et hoolimata eelmise riigikogu juhatuse vastuvõetud otsuses kirjapandust, ei peaks liisingukulud tema hinnangul kuuluma maksumaksja raha eest hüvitatavatesse kuludesse.

Eesti Päevaleht kirjutas täna, et keskerakondlasest riigikogu liige Mihhail Stalnuhhin, kellel nagu välja tuleb, ei ole juhiluba, on kuluhüvitiste eest saanud linnamaasturi nii naisele kui pojale. Ise ta endal mingisugust süüd ei näe.

Nestor: nii ei peaks riigikogu liige tegema
29. september 2015 15:49
Merike TederMerike Teder, reporter
Pildil Eiki Nestor.
Pildil Eiki Nestor. Foto: Jaanus Lensment/Postimees

«Nii ei peaks riigikogu liige tegema,» võttis riigikogu esimees Eiki Nestor (SDE) lühidalt kokku Mihhail Stalnuhhini (Keskerakond) käitumise kuluhüvitiste kasutamisel.

Eesti Päevaleht kirjutas täna, et keskerakondlasest riigikogu liige Mihhail Stalnuhhin, kellel nagu välja tuleb, ei ole juhiluba, on kuluhüvitiste eest saanud linnamaasturi nii naisele kui pojale. Stalnuhhinile hüvitatakse iga kuu maksumaksja rahast talle enam kui 700-eurone autoliising, ehkki tal endal pole juhilubagi ning autoga sõidab hoopis tema abikaasa.

«Kuluhüvitised on ette nähtud tööga, mitte perega seotud kulutusteks,» ütles Nestor Postimehele.

Tõsi, ainus kontroll selle üle käibki vaid läbi selle, et kulutuste kasutamise dokumendid on avalikud. «Kui on ette nähtud teatud summa tööga seotud kulutuste hüvitamiseks – ja igaühel on need kulud olemas – siis ongi oluline, et pärast oleks seda teistel võimalik näha. Tänu sellele tuleb välja, et auto on liisinud inimene, kes seda autot kasutada ei saa,» ütles riigikogu esimees.

Nestor arvas, et kuluhüvitiste kasutuse avalikustamine aitab valijatel teha järeldusi selle kohta, keda järgmisel korral riigikokku valida. «Südamest loodan, et selles mõttes on avalikustamine mõjunud distsiplineerivalt. Me näeme täna saadikuid, kes ei kasuta kogu oma kuluhüvitist autoliisinguks, paljud teevad seda kahasse oma rahaga, või on liisinud odavama auto. Nad suudavad teha seda mõistlikul moel,» rääkis Nestor.

Selle süsteemi miinuseks pidas ta aga seda, et kui keegi paistab oma kuludega halvas mõttes silma, loob ta halva fooni kõigile neile, kes seda mõistuspäraselt suudavad teha. Pahandada saavad kõik.

Nestor lubas, et võtab kasutusrendi ja liisingute teema uuesti üles riigikogu vanematekogus. «Näen, et arvamusi on väga erinevaid. Juhatus peab tagama tasakaalu võimul ja opositsioonis olevate saadikute vahel, seetõttu peab arvestama, mis arvamused fraktsioonidel on ja püüame leida võimalikult suure konsensuse,» lubas riigikogu esimees.

Nestori arvates võib küll tunduda kõige populaarsem kogu kuluhüvitis ära kaotada. Siis aga on üpris loogiline, et kaugemalt Eesti nurkadest Tallinna tulnud saadikud jõuavad kodukanti väga harva. «Kindlasti on saadikutele hüvitised vajalikud, sest nad sõidavad palju ringi ja teevad palju mobiilikõnesid,» selgitas Nestor. 

Ratas: hinnangu annavad valijad

«Sellistele käitumistele annavad hinnangu valijad, kas see on õige või mitte,» kommenteeris Stalnuhhini teguviisi riigikogu aseesimees Jüri Ratas (Keskerakond).

Ta oli kindel, et kui vanematekogu kuluhüvitiste süsteemi oktoobris arutama hakkab, tuleb ka arutelu alla see kontekst, kuidas inimene liisib kuluhüvitiste eest mootorsõidukit, mille kasutusluba tal ei ole. 

«Minu tunnetus, et pigem hakatakse kuluhüvitiste süsteemi nüüd muutma,» arvas Jüri Ratas, kuid detaile, mismoodi seda tehakse, on tema sõnul veel vara välja öelda.

Juhiloata Mihhail Stalnuhhin liisib kuluhüvitiste eest autot, millega sõidab hoopis tema naine
29. september 2015 10:35
Helen MihelsonHelen Mihelson, reporter
Kui Postimees ülemöödunud nädalal riigikogu liikmete autoparki üles pildistas, oli Stalnuhhin üks neist, kes tööle hoopis jala tuli.
Kui Postimees ülemöödunud nädalal riigikogu liikmete autoparki üles pildistas, oli Stalnuhhin üks neist, kes tööle hoopis jala tuli. Foto: Erik Prozes

Riigikogu liige Mihhail Stalnuhhin (KE) ei näe midagi halba selles, et igakuiselt hüvitatakse maksumaksja rahast talle enam kui 700-eurone autoliising, ehkki tal endal pole juhilubagi ning autoga sõidab hoopis tema abikaasa.

Eesti Päevaleht kirjutas täna, et keskerakondlasest riigikogu liige Mihhail Stalnuhhin, kellel nagu välja tuleb, ei ole juhiluba, on kuluhüvitiste eest saanud linnamaasturi nii naisele kui pojale.

Stalnuhhin nentis, et nii tõepoolest on, kuid tema endal mingisugust süüd ei näe. «Minu arvates ei ole rikutud mitte ühtegi reeglit ega seadust,» ütles ta täna Postimehele.

Kui Stalnuhhini vana auto, Mitsubishi Outlanderi eest tuli kuus kuluhüvitiste arvelt välja käia 816 eurot, siis nüüd sõidab ta «vaid» 744 eurot kuus maksva Honda CRVga.
Aga mis on valesti? Kas te usute, et kõik, kes riigikogus autosid liisivad, kasutavad seda ainult töölesõiduks?

Vastavalt hüvitamise korrale võib saadiku sõiduki roolis olla ka keegi teine, kui sõidud on seotud riigikogu liikme tööga. Küsimusele, kas tema naise sõidud on alati riigikogu liikme tööga seotud, vastas Stalnuhhin, et tal tuleb ette sõitusid nii bussiga, kolleegidega kui ka abikaasaga.

«Näiteks kui on üritused, mis puudutavad fraktsioonivälist tööd ja toimuvad reedeti-laupäeviti Eesti erinevates kohtades, siis naine on roolis ja viib mu ära,» rääkis Stalnuhhin.

Riigikogu kommunikatsioonijuht Urmas Seaver selgitas, et auto rendi- või liisingukulude hüvitamisel tuleb eeldada, et sõidukit kasutatakse riigikogu liikme tööga seotud tegevusteks. «Kui on esitatud kuludokument, ei ole riigikogu kantseleil võimalik kontrollida ega hinnata tehtud sõitude või kulutatud kütuse eesmärgipärasust. See on riigikogu liikme südametunnistuse küsimus,» märkis Seaver.

Ta lisas, et kuluhüvitiste kasutamine ja nendega seotud dokumendid on avalikkusele kättesaadavad ning riigikogu liige peab olema valmis selleks, et avalikkus küsib vajadusel tema käest selgitusi kulutustele. 

Küsimusele, kas Stalnuhhin  ise ei leia, et kuluhüvitiste eest pereliikmetele autode hankimises midagi valesti oleks, vastas ta: «Aga mis on valesti? Kas te usute, et kõik, kes riigikogus autosid liisivad, kasutavad seda ainult töölesõiduks? Isegi kui liisija on ise roolis, kas ta siis ei käi lastega lasteaias või mõnel puhkepäeval suvilas?»

Maarja Vaino: provints on vaimne seisund, mitte geograafiline asend
28. september 2015 10:52
Maarja Vaino Maarja Vaino, kirjandusteadlane
Maarja Vaino
Maarja Vaino Foto: Mihkel Maripuu

Eestis ei kardeta mitte niivõrd pagulaste tulekut, kuivõrd seda, et ebamääraste seisukohtadega valitsus annab otsustamisõiguse üldse käest ära, kirjutab kirjandusteadlane Maarja Vaino.
Oled raamatukogus ning sulle on Postimees+ uudised tasuta!

Eestit ja eestlasi on viimasel ajal hurjutatud, et needsinatsed kuuluvad XIX sajandisse. Iseküsimus on, miks peaks seda Euroopa ajaloo üht kõige uuenduslikumat ja humaansemat aega tingimata halvaks pidama. Teiselt poolt on see ilmselt asjatundmatu küsimus, mis arvestab ajaloo ja saja muu pisiasjaga, mitte aga praegu juhtpositsioonile trügiva ideoloogiaga: et ainus aktsepteeritav kultuur on XXI sajandi globaalkultuur, millega omakorda kaasneb joondumine suurriikide malli järgi.

Valusat kinnitust sai sellele ELi järjekordsel kvoodikoosolekul, kus seekord võeti aluseks Saksamaa nõutud häälteenamuse põhimõte. Pealt siiruviiruliselt demokraatlik, seest kullakarvaliselt suurriiklik. On ju ilmselge, et kui Saksamaa, Prantsusmaa ja mõned nende liitlased hääletavad mingis küsimuses ühtselt, võivad kõik ülejäänud hääletada kuidas tahes, lõpptulemust see ei mõjuta.

Eesti esindajad tegid suurriikide dikteeritud mängu lojaalselt kaasa. On päris hirmutav näha, kui kiiresti on teadmine sellest, et Eesti on suveräänne riik, hakanud kokku sulama. Hirmutav mitte ainuüksi seepärast, et nagu ajaloos ikka, ei hooli keegi väikerahvaste saatusest, kui mängus on suuremate huvid, vaid ennekõike sellepärast, et suveräänsus puudub valitsuse mõttetasandil. Ei tea, kas selles väljendub tõusiklus või mingi sügav alaväärsuskompleks, aga igal juhul kukub välja kuidagi provintslikult.
Perifeeria sünnib siis, kui me ei ole enam vaimselt iseseisvad, rahvuslikult enesekindlad, vaid lihtsalt mingid eurokloonid, kõiges ühtlustatud nimetu mass.

Juba mõnda aega tundub, et Euroopasse ei minda iseseisva riigi esindajatena, vaid mingi provintsi saadikugrupina. Mulle tundub, et see on üks asi, mis on praeguse pagulaspoliitika suhtes kriitiliselt meelestatud inimestele valukohaks. Minu meelest ei karda praegu keegi mitte niivõrd pagulaste tulekut, kuivõrd seda, et ebamääraste seisukohtadega valitsus annab otsustamisõiguse üldse käest ära. Ja siis võib tulla see massiimmigratsioon, mida eestlased – ja ilmselgelt ka paljud teised Euroopa rahvad – õigustatult pelgavad.

Sugugi mitte nahavärvi pärast või seetõttu, et keegi räägib teises keeles. Tänapäeval on juba lastel interneti vahendusel üle maailma igat värvi sõpru, täiskasvanutest rääkimata. Küsimus on selles, kas Eesti säilitab iseseisvuse, muuhulgas elementaarse õiguse kujundada ise oma riigi elanikkonda, või hakkab Eesti riik üha enam kujunema ELi provintsiks, mida kõrgemate suuniste raames juhib kohalik administratsioon. Kes «keskusest» tulevaid mõtteid naljalt kahtluse alla ei sea.

Provints on vaimne seisund, mitte geograafiline asend. See avaldub siis, kui arvatakse, et ollakse milleski mahajäänud, ollakse maakas, tuntakse alaväärsust ning selle tõrjumiseks püütakse olla veel palju moodsam kui metropol ise. Raamatuid lugevad inimesed oskavad siia kõrvale mõelda terve hulga ilmekaid kohti ilukirjandusest, kus sellist provintsluse kompenseerimist kirjeldatakse.

Hästi kujutab seda näiteks episood Tammsaare «Tõest ja õigusest», kus Kassiaru Jaska toppis sajarublased varvaste vahele ja käis ennast lihtrahvale kõrtsi eestoas näitamas. Et siis kohe tagasi sakstekambrisse kaduda. (Paratamatult kangastus see episood ka hiljutisel kuluhüvitiste ja riigikogulaste autopargi uudises.)

Viimase aja paljusid ideoloogilisi sõnavõtte on minu meelest tagant kihutanud just hirm näida kellegi silmis mahajäänuna. Püütakse nahast välja pugeda tõestamaks, et me oleme nagu «teised». Et me jumala eest ei eristuks «metropoli klubist». See poliitiline provintslus tuleneb meelsusest. Ja meelsus omakorda on hõre, sest meil on puudu vaimsest kandepinnast.

Mingis teises seoses sõnastas selle nähtuse hiljuti Veiko Õunpuu: «...ei suudeta aktsepteerida ennast või öelda, et need olemegi meie ja et see asi, mida me siin teeme, on meie, ja meie võimed on sellised, meie arusaamine on selline, meie oskused, harjumused, nägemused on need ja me teeme neid asju.»

Ilusti ja selgelt kõik vajalik ära öeldud. Tuleks ometi kord välja kasvada nõukogude ajal järjepidevalt rahvasse süstitud kompleksist, et kõik rahvusega seotu on halb ning eriti taunitav on seista rahvuslike huvide eest. Loomulikult oli see nõukogude ajal halb, sest siis oli eesmärk rahvuste liikmed tasapisi nõukogude inimesteks ümber profileerida. Pole võimatu, et globaalkultuuri jüngritele tundub see ka praegu huvitava väljakutsena.

Ideoloogilist sõltuvuskäitumist ja provintsivaimu ei maksa otsida ainult poliitikast, seda kohtab ka meie oma humanitaarias. Vaim ei kipu meil väga võimu tasakaalustama. Vaba ja julgelt iseseisvat mõtlemist kohtab harva, pigem tegutsetakse turvalises etteantud teooriate raamistikus. Üldrahvalikke mõtlejaid ja mõtestajaid peaaegu ei olegi.

Silma torkavad kindlate tõdede korrutamine ning «õige mõtlemise» järgi kohandumine. See on nukker, sest just niisugune näebki välja provints, kus korrutatakse pealinnas kuuldud jutte, ahvitakse linlase riidemoodi ja kõnemaneere. Niimoodi muutub päriskultuur jäljendamiskultuuriks ning iseseisvast riigist saab nukuriigike.

Me peaksime lõpetama pideva muretsemise selle pärast, et Eesti on mingi perifeerne asi, millel puudub laiem mõte ja mille huvide eest seismine on häbiväärne või perspektiivitu. Et me tegutseme rahvusvahelises seostevõrgustikus, ei tähenda, et peaksime kaotama oma näo ja teo.

Perifeeriaks muutub kõik alles siis, kui puuduvad originaalsed mõtted ja nende väljendused, nii poliitikas kui ka kultuuris, tegelikult kõiges. Perifeeria sünnib siis, kui me ei ole enam vaimselt iseseisvad, rahvuslikult enesekindlad, vaid lihtsalt mingid eurokloonid, kõiges ühtlustatud nimetu mass. Seda peaksid meeles pidama ka kõik need, kes võtavad Eestit kuskil esindada. Eesti ei ole provints, vaid ühes kohas maakera peal selle keskpunkt.

Liina Kersna: tõmbame jooned lõpuks murule!
23. september 2015 19:02
Liina Kersna Liina Kersna, riigikogu liige (Reformierakond)
Liina Kersna
Liina Kersna Foto: Erakogu

Rahvasaadikutele kehtivate hüvede mängureeglid on enamasti igas riigis üsna täpselt paigas, ka meil tasuks autoliisingute ümber käiv jant viimaks raamidesse suruda, kirjutab riigikogu liige Liina Kersna (Reformierakond).
Oled raamatukogus ning sulle on Postimees+ uudised tasuta!

Oli 30. oktoober 2003. Toonane peaminister Juhan Parts pöördus üheksa respublikaanist rahvasaadiku poole kurja kirjaga: «Meenutan meie valimislubadusi. Lubasime arvestada rahva õiglustundega ja mitte kasutada seda riivavaid nomenklatuurseid hüvesid. Avalikkus on ühemõtteliselt hukka mõistnud kuluhüvitise kasutamise autoliisingu tasumiseks. Peaministrina liigun palju mööda Eestit ringi ja uskuge mind, inimesed ei mõista niisugust käitumist.

Autoliising ei ole valijate jaoks piisavalt selgelt tööga seotud kulu. Liisingud varjutavad töö, mis oleme enda kanda võtnud. Ma usun, et avalikkuse tänuväärne ja järeleandmatu huvi selle vastu, kas kuluhüvitist kasutati õigel eesmärgil, võib kellegi igapäevatööd eksitada. Hoolimata eelmise riigikogu juhatuse vastuvõetud otsuses kirjapandust, ei peaks liisingukulud minu hinnangul kuuluma maksumaksja raha eest hüvitatavatesse kuludesse. Probleemi kuluhüvitise kasutamisel on võimalik ka teisiti lahendada kui läbi seaduste muutmise. Meie kohus on seadusi tõlgendada riigi kasuks. Ja liisimine kuluhüvitise arvel tuleb lõpetada. See on minu sõnum neile üheksale Res Publica riigikogu liikmele, kes on otsustanud esitada riigikogu kantseleile tasumiseks liisinguarved.»

Kas miski on 12 aasta möödudes muutunud? Jah, on. Kõik toona peaministri pahameele alla sattunud erakonnakaaslased tegutsevad teistel jahimaadel. And... that's it. Valgete klaaride küpsemise ning kurgede kluu-kluu kõrval on meie sügise lahutamatuks osaks saanud üldrahvalik kuluhüvitiste käsitlus. Avalikkuse pahameelest jõudu ammutav meediatsunami ujutab igal aastal lihtrahva paariks päevaks üle majoneesi- ja vedelseebistaaridega ning hiberneerub siis uute uudiste all järgmise korrani. Paraku ei kata peagi saabuv lumi aga ei meeltes hüübivat paksu verd ega tekitatud mainekahju. Riigikogu kui institutsiooni usaldatavus on rahva silmis 2014. aasta andmetel päästeteenistuse (94 protsenti) või isegi presidendiga (65 protsenti) võrreldes jätkuvalt nukker – 51 protsenti. Kas mitte siit ei peaks me otsima madala reitingu künkasse maetud koera?

Olles vestelnud kolleegidega, mõistan, kui erinevad on saadikud inimestena, kui teistsugused nende arusaamad ilmaelust ning põhjused olla riigikogus. Pole imestada, et üks näeb kuluhüvitistes võimalusi koolitusteks, teine komandeeringuteks, kolmas autolahmakaga valijatele mulje avaldamiseks.

Samamoodi erinevalt käsitletakse rahvaasemike panust ka maailma eri kultuurides ja parlamentides. Kui Eesti saadik teenib sarnaselt USA rahvaesindajaga neli keskmist palka (vastavalt 41 328 ja 150 000 eurot aastas), siis itaallased 9,3 (166 000 eurot) ja hispaanlased vaid 1,6 (37 000 eurot)! Ajakirja Economist koostatud edetabelit juhib aga Nigeeria, kus 469 rahvasaadikut pälvivad riigi keskmisest sissetulekust 116 korda rohkem: 189 000 dollarit aastas! Vähe sellest, hiljuti teatati, et Nigeeria kahekojalise parlamendi värskelt valitud koosseis on määranud endale 43 miljonit dollarit (!!!) uute riiete ostmiseks.

Aafrikast Aasiasse liikudes näeme, et hindu saadikud teenivad 68 kohalikku keskmist palka. Lisaks kompenseeritakse neile rongisõidud ning isikliku auto ostmisel 54 000 eurot, saadikule 34 ja tema kaaslasele kaheksa India-sisest lendu aastas, eluase, mööbel, elekter, sideteenused 2000 euro ulatuses, diivanikatete ja kardinate pesu kord kolme kuu jooksul.

Põhipalgana aastas 155 000 eurot pangakontole nõristava Jaapani saadikul on võimalik kulutada iga kuu lisaks seitsme ja poole tuhande euro kõrgune tsushin kotsu taizai-hi nimeline rahahunnik, mille puhul ta ei pea andma aru ega esitama mingeid tšekke. Veel maksab riik peaaegu 60 000 eurot aastas igale tema palgatud kolmele sekretärile. Tasuta on saadikule kasutada nii auto kui ka shinkansen – riiki läbiv kiirrongivõrgustik. 82-ruutmeetrise ametikorteri eest parlamendihoone ligiduses küsitakse temalt 600 eurot kuus.

Austraallastel on uskumatult pikk ja väga detailne nimekiri, mis saadikule peale 124 000-eurose palga hüvitatakse. Sinna mahub peale juhiga ametiauto veel teine, täishoolduse ning limiteerimata kütusekuluga masin erasõitudeks, mida võivad kasutada ka pereliikmed, piiramatu arv kodumaasiseseid lende talle ja tema neljale riigi palgatud abilisele, iga kolme aasta tagant ümbermaailmareis abikaasaga äriklassis, kaks kuni 175 m2 kontorit pluss mööbel, kuus kompuutrit, kaks mobiiltelefoni (üks võib olla Blackberry), aastas 1800 dollari eest postmarke, võimalus kinkida piiramatul hulgal suuri Austraalia lippe ning 900 dollari eest laualippe... Jne veel väga-väga pikalt.

Õnneks on ka ilmakaari, kust leiame lohutust. Ungari parlamendisaadiku põhipalk on 885 eurot kuus. Töö komisjonis toob 620 lisaeurot. Abiliste palkamiseks antakse talle 530 eurot, kuluhüvitisi võib kasutada 620 euro eest. Maakatele kompenseeritakse 440 euro ulatuses eluaset. Aga rahvas on sealmaalgi turris – seda kõike on liiga palju!

Euroopa peksupoistest Kreeka saadikutel jääb pärast makse kätte 5300 eurot kuus, lisaks võivad nad autorendile kulutada 1500 eurot. Auto ei tohi olla kaheukseline, maastur ega kabriolett ning mootorimahuga mitte üle 2000 cm3.

Briti parlamendisaadiku põhipalka tõsteti sel suvel 10 protsenti. Nüüd on see 20 aastaga tõusnud 34 000 naelalt 74 000-le. Pika ajaloo jooksul on ka brittidel enamik reegleid väga selgelt paika loksunud. Näiteks isikliku automobiiliga tööasju ajades makstakse saadikule esimese 10 000 miili eest kinni 45 penni kilomeetrilt, järgmiste eest 25. Mootorrattaga kimades kompenseeritakse 25, jalgrattaga vändates 20 penni igalt riigi heaks läbitud miililt. Kuid hoolimata sellest, et nutikamad oskavad aastas deklareerida isegi 190 000 naela ausat kulutamist, ei suuda mõni vastu panna kiusatusele susserdada. 2010. aastal lahvatas Londonis põhiliselt parlamendi poolt kinni makstud eluasemete edasiüürimisega seotud skandaal, mis viis neli saadikut aastaks trellide taha.

Oh, seda toredat ekskursiooni võiks veel pikalt jätkata, aga moraali mõistmiseks ehk piisab. Panite ju tähele, et mängureeglid on enamasti kõikjal üsna täpselt paigas. Võiksime õppida, et mõttetut hambakriginat tekitaval kuluhüvitiste teemal peaksid meilgi jutid olema märksa selgemalt väljakule joonistatud. Kas autoliising peaks nende sisse kuuluma või mitte? Rahva silmis ei tundu õiglane, kui keegi topib külma kõhuga sel teemal taskusse peaaegu 1000 eurot kuus, ja need, kes ei võta – need on vist ullikesed?

Ning veel: kuluhüvitised peaksid olema avalikud ja nähtavad internetis kõigile valijatele. Neis kajastub rahvasaadiku jalajälg, mis kõneleb tema sammudest väljaspool Toompea lossi.

Makske mu auto kinni!
18. september 2015 23:59
Risto BerendsonRisto Berendson, reporter
Tanel Talve
Tanel Talve Foto: Andrus Peegel

Kes oleks nõus olema igal aastal sama jama eest nädal aega kogu eesti rahva süljetops? Nii 12 aastat järjest, ilma et ta vaevuks mõtlema, äkki peaks oma käitumises tulevikus midagi muutma? Selline inimene on riigikogu liige.

Kuluhüvitised ja uhkete autode liisimine on iga-aastane kohustuslik sõimuteema, millele lõppu ei paista. Ilmselt lähevad järgmisedki tosin aastat samal rajal kindlalt edasi – sõimu ja ebaveenvate selgitustega.

Peab see ikka üks võimas hüve olema, mille eest poliitikud end rahval kiruda lasevad. Tunnistagem, ükspuha, kust kandist asjale otsa vaadata, parlamendi toonase esimehe Toomas Savi poolt 2003. aastal ainuisikuliselt vastu võetud süsteem, kus kuluhüvitisena sai esitada ka autoliisingut, on seaduslikkuse kattevarju saanud korruptiivne süsteem. Nurisünnitis, mida võimul olevad rahvaesindajad oma valijate tormilisest meelepahast hoolimata parandama ei vaevu. Ärge käige minu tegude, vaid sõnade järgi!

EKRE ettepanek kuluhüvitised kaotada mõjub siin vaid poliitilise punktivõidu püüdmisena, sest tegelikult ei muutu midagi seni, kuni parlamendis ei teki siin ühist tahet.

Miks peab maksumaksja tasuma riigikogulase auto liisingumakset? Mis kasu on sellest ühiskonnale? Kas ainuüksi poliitikute kütusearvete hüvitamisest tõesti ei piisa? Küsimusi jätkub.

Oma isikliku auto – ja seda iga poliitiku istumise all olev masin paraku reaalselt on – võiks iga mats ikka ise kinni maksta. Olgu ta suvaline Tamme Sass kuskilt Eestimaa otsast või Harjumaa väikekülast parlamenti jõudnud vaeste õiguste eest võitlev Sotsiaaldemokraatliku Erakonna fraktsiooni liige Tanel Talve (39).

Kui aga Anija valla Voose küla noorpoliitik hakkab 60 000-eurose Dodge RAMi liisimist põhjendama maal valitsevate kehvade teeoludega, siis on see nurgas häbenemist väärt demagoogia.

Esiteks viib Voosele rahuldavas korras asfalttee. Teiseks valitsevad samasugused teeolud enamikus Eesti külades, kuhu iganes Talve oma «ameeriklasega» jõuda ka ei plaaniks. Ja kolmandaks, lõviosa mehe koduteest moodustab Eesti moodsaim neljarajaline Tallinna–Tartu maantee.

Talve on ilmekas näide Toompeale jõudnud inimese arusaamade kiirest muutumisest. Poliitikutee alguses lubas ta asutada isikliku fondi, kuhu makstav igakuine kümnendik tema töötasust läheks hiljem jagamisele vähemkindlustatutele. Fondist pole enam kuulda olnud, küll aga teame, et Talve kasseerib iga kuu maksumaksja taskust 500 eurot oma edeva maasturi liisingumakseteks. Süsteem on sellised võimalused loonud – põhjendusena on see õige, kuid viletsa süsteemi võimaluste igakülgne ärakasutamine ei ole kindlasti kiiduväärt tegevus.

Talve ei ole muidugi ainus, kes Toompeale jõudes on totaalselt meelt muutnud. Parlamendihoones hõljub justkui mingi uimastav atmosfäär, mis ajab poliitikuid endale maksumaksja arvelt liisima uhkeid BMWsid, Mercedeseid, Volvosid, Grand Cherokeesid jms.

Tänu taevale, on teistsuguseidki näiteid. Näiteks Liina Kersna, kes oma Lexuse liisingut riigikogu palgast maksab.

Jüri Adams: riigikogu liikmete kuluhüvitiste kirev ajalugu
18. september 2015 12:25
Jüri AdamsJüri Adams, Vabaerakonna liige

Enne Teist maailmasõda selliseid kuluhüvitisi, nagu praegu Eesti riigikogus kehtivad, ei tuntud, kirjutab vabaerakondlasest parlamendisaadik ja endine vastupanuvõitleja Jüri Adams.

Oli võimalik, et kui rahvaesindaja saadeti riigikogu kui terviku esindajana komandeeringusse, siis võis riigikogu juhatus talle kompenseerida selle kulud. Kuna sel ajal olid riigiraudteed, oli riigikogu liikmel õigus tasuta sõita oma kodukoha kõige lähemast raudteejaamast Tallinna ja tagasi. Väljaspool Tallinna elanud riigikogu liikmetele maksti lisaks palgale korteriraha.

Praegused kuluhüvitised on arenenud välja viimase ülemnõukogu praktikast. Nimelt oli ülemnõukogul oma eraldiseisev autobaas liikmete sõidutamiseks ja maksti välja mitmesuguseid kulukviitungeid.
Praegused kuluhüvitised on arenenud välja viimase ülemnõukogu praktikast.

VI riigikogu ajal, kui Eestis algas massiline autostumine ja enamik riigikogu liikmeid ostsid ka auto, oli mõistlik, et eraldi autobaas likvideeriti. Selle asemel hakati riigikogu liimetele kinni maksma autokütust (ülempiiriks oli algul vist 200 krooni eest kuus). Järgmistel riigikogu koosseisudel see summa kasvas ja tekkis juurde uusi võimalike kululiike.

Otsustav pööre sündis 2003. aastal märtsis riigikogu uue koosseisu valimiste päeva õhtul, kui riigikogu vana koosseisu esimees Toomas Savi pidas juhatuse koosoleku. Savi oli koosoleku ainuke osavõtja ja kinnitas seal uue kuluhüvitiste otsuse. Selles oli esimest korda kirjas, et tulevikus hakatakse kuluhüvitisena käsitlema ka liisinguauto makset.

Formaalseks õigustuseks paistis olevat niisuguse enneolematu põhimõtte omaksvõtmine, et riigikogu liikmele tuleb tagada tasuta sõit ükskõik millisesse kohta Eestis, kuhu ta peab vajalikuks oma töö ettekäändel sõita.
Algselt on olnud arusaam, et riigikogu liikme palk peab just selle pärast olema üsna suur, et selles töös on möödapääsmatult vaja teha tööga seotud rahalisi kulutusi.

Järgmistel aastatel kasvasid kuluhüvitiste liigid ja kogusuurus üsna kiiresti. Seda hakkas tähele panema ka ajakirjandus ja kujunes välja terve rida skandaale. Pärast majanduslangust on kuluhüvitiste maht ja kasutamine muutunud veidi tagasihoidlikumaks, kuid põhimõtteliselt on 2003. aastast alanud kord jäänud püsima.

Sellega on riigikogu liikmele makstava palga teooria teisenenud. Algselt on olnud arusaam, et riigikogu liikme palk peab just selle pärast olema üsna suur, et selles töös on möödapääsmatult vaja teha tööga seotud rahalisi kulutusi. Praeguseks on kujunenud välja arusaam, et kogu riigikogu liikme palk peab minema riigikogu liikmele kättesaadavaks töötasuks ja tööga seotud kulud tuleb riigil tasuda palgale lisaks.

Elukogemus näitab, et kui kellelegi kuskil on kehtestatud mingisugused rahalised väljamaksed, siis on nende maksete vähendamine vist peaaegu võimatu. Erandiks võiks olla olukord, kui seda nõuavad näiteks kohtuotsused või kui riiki on tabanud selline majanduskriis, kus kõik peavad loobuma osast oma sissetulekutest.

Konservatiivne Rahvaerakond tahab riigikogu kuluhüvitise kaotada
17. september 2015 11:07
Karin KangroKarin Kangro, reporter
Foto: Scanpix

Opositsioonilise Konservatiivse Rahvaerakonna fraktsioon andis täna riigikogu menetlusse eelnõu, mis kaotaks saadikute kuluhüvitise.

Saadikurühma esimees Martin Helme ütles eelnõu algatades, et riigikogu liikme palk ja parteidele antav riiklik rahastus on piisav, et katta ära riigikogu liikme suhtlus valijatega. «Lisaks sellele on tegemist rahva õiglustunnet rängalt riivava praktikaga ja me ei leia, et sellega peaks jätkama,» lausus ta.

Praegu hüvitatakse riigikogu liikmetele tööga seotud kulutused kuni 30 protsendi ulatuses lihtliikme palgast, aastas kulub hüvitistele umbes miljon eurot. Helme sõnul saaks seda raha kasutada näiteks lastetoetusteks või ka sotsiaalmaksu langetamiseks. «Loomulikult, see ei kata kõiki vajadusi, aga see oleks väga hea signaal avalikkusele,» lisas ta.

Riigikogu kantselei värskest ülevaatest selgus, et märtsi lõpus tööd alustanud saadikud kasutasid esimesel poolaastal kulude hüvitamiseks 223 000 eurot, millest valdav osa ehk üle 158 000 euro läks sõidukuludele. Viimseni kasutas kuluhüvitisteks ette nähtud summa ära neli saadikut.

Aivar Reinap: riigieelarvega tänaval
16. september 2015 18:30
Aivar Reinap peatoimetaja asetäitja, 
Marti Aavik arvamustoimetaja
Aivar Reinap
Aivar Reinap Foto: Postimees

Riik on oma järgmise aasta kulusid ja tulusid planeerimas ning peagi selgub paljudele tõehetk – kes saab ühisest pajast lisanoosi, kes peab otsi kokku tõmbama.

Selles mõttes olid põllumehed õigel ajal ähvardustega platsis, sest kes kõvemat häält teeb, sellel on suurem võimalus kärbetest pääseda ning pigem midagi juurde noolida. Nõrgad ja äpud, kes ei suuda enda eest valjuhäälselt seista, ei väärigi ehk rohkemat.

Riigi rahakassa valvurid on juba alustanud kaitselahinguid ning andnud märku, et haigekassa oli mullu ja on ka tänavu ning järgmisel aastal miinuses, ehk pigem pole põhjust tervishoiusektoris suuri ootusi tekitada. Kuigi töötukassa ajab juba ammu üle, siis justkui maailmalõpu ootuses ei lasta samas töötuskindlustuse maksumäära alla. Tulusid on ju riigil hirmsasti vaja, kuid makse tõsta on parempoolsete kontrollitaval valitsusel keeruline. Pigem loeme koalitsioonilepingust, et «vähendame sotsiaalmaksu 1% võrra», kuigi ka pensionikassa on suures miinuses ning riik on üha enam ravi- ja pensionikulusid katmas muude tulude arvelt.

Selline kassadepõhine toimetamine peaks avalikkusele jätma mulje, et kõik on kunagi paika pandud ning enam pole võimalik midagi muuta ega teha. Kui ikka sotsiaalmaksu piisavalt ei laeku, siis ka tervishoiuteenus on nii hea, kui selle raha eest saab. Samas praegu on kasulik töötuks jääda, sest töötukassas on raha nii palju, et võiks selle n-ö märgistatud rahaga lausa mitmeid reforme läbi viia.

Teisipäeval avalikkuse ette jõudnud riigikogu liikmete kohati arusaamatud kuluhüvitised näitasid taas, et paljudele on oma särk ikkagi ihule lähemal. Kui ikka õnnestub riigi raha eest edev auto muretseda, siis milleks lasta selline suur võimalus mööda. Kes teab, kas järgmine kord enam valitakse. Kui pisemates asjades tehakse seesuguseid omakasupüüdlikke otsuseid, kuidas siis uskuda, et suuremate otsuste puhul teevad rahva valitud saadikud otsuseid terve Eesti, mitte enda ega oma sõprade huvidest lähtudes.

Kui riigikogus on palju põllumehi ja sõjamehi, aga pole arste ega õpetajaid, kas siis muutumegi militaarseks põllumajandusvabariigiks ning tervishoid ja haridus näevad näguripäevi? Erakondade rahastajate ja nende tegevust puudutavate seaduste käsitlemisest pole mõtet rääkidagi, täiesti mõistetavalt on riigikogu komisjonide istungitel toimuv pigem salastatud. Parem on, kui me usume oma riiki ja seda esindavaid riigikogu liikmeid ning ei tea, millest see supp on kokku keedetud.

Soomes käib diskussioon riigieelarve üle tänavatel ning reedel plaanivad sealsed ametiühingud tõsiselt riiki raputada. Vaevalt me sellist väitluskultuuri tahame, kuid muutusi ootavad meil paljud. Või pole meil elu veel nii halb, et me julgeks midagi muutma hakata? Majandus ja eelarve ju ikkagi kasvavad.

Juhtkiri: kallis kallis riigikogu
16. september 2015 09:54
PMPM
Foto: Urmas Nemvalts

Esmaspäeval alustas riigikogu sügishooaega, päike paistis, meelt avaldavad põllumehed ja saadikute ette astunud president tegid päeva eriliseks. Eile pärast lõunat kadus päike pilvede taha ning hakkas sadama. Süngevõitu taevane dušš justkui piltlikustas päeva, mil ajakirjandus tegi taas kord kokkuvõtteid riigikogu kuluhüvitistest.

Süngevõitu seepärast, et kuluhüvitiste teema kütab alati kirgi, luubi all olevate saadikute arvates sageli madalaid. «Kas millestki olulisemast meie töös pole kirjutada?» – «See kõik on seaduslik!» – «Ma teen lihtsalt oma tööd ja kohtun valijatega!» Need väited kõlavad tuttavalt. Esindusdemokraatia tingimustes on kuluhüvitised siiski märgiliselt kõnekad. Juba esimese demokraatliku esinduskogu ehk ülemnõukogu päevist mäletatakse saadikuid, kes ajal, mil rahvas oli valmis vaba Eesti nimel kartulikoori sööma, ajasid taga defitsiitseid kodumasinaid ja autoostulube.

Valijal on kahtlemata tähtis teada, kuidas tema valitud esindaja talle seadusega lubatud õigusi kasutab. Seda, kui suures ulatuses hüvitis ära kulutatakse. Seda, et üldpildis kulub suurem osa sõidukuludeks: liisinguteks, takso-  ja kütusearveteks. Seda, et liisitakse pigem väga kalleid autosid. Seda, et näiteks tõlketeenusteks ja koolituskuludeks läheb vaid üksikute riigikogu liikmete hüvitis. Läbilõikes peegeldub ka poliitiline tahe – niimoodi on need asjad praegu korraldatud.

Kevadel valitud riigikogu koosseis sai eelmisest kirevam ning uusi liikmeidki pääses võimumäele õige palju, see selgitab ka ajakirjanduse praegust mõnevõrra kõrgendatud tähelepanu ja avalikku huvi. Paraku ei joonistu uute ja vanade vahel siin välja diametraalselt erinevat mustrit. Teisisõnu sõltub kõik kokkuvõttes ikkagi inimesest endast. Aga alati leidub ka neid, kellele omaenese peegelpilt närvidele käib.
Skandaalseks ei tee kuluhüvitisi verejanuline ajakirjandus, vaid ikka riigikogu liikmed ise, kes saavad endiselt hakkama kurioossete, küsitavate ja kohati ka piinlike arvete esitamisega.

Parlamentaarses riigis on parlament igapidi kallis. Peabki olema. Kuluhüvitisi on riigikogu liikmel praegu õigus saada 30 protsendi ulatuses liikme ametipalgast. Märtsis valitud uue koosseisu liikmed võisid esimesel poolaastal kulude hüvitamiseks kasutada kuni 3368 eurot. Pole teab mis suur summa.

223 000 eurot maksumaksja raha poolaastas, mille eest kokku kulusid hüvitati, pole tõepoolest teab mis suur summa, kuid skandaalseks ei tee kuluhüvitisi verejanuline ajakirjandus, vaid ikka riigikogu liikmed ise, kes saavad endiselt hakkama kurioossete, küsitavate ja kohati ka piinlike arvete esitamisega. Riigikogu liikme ametipalk pole võib-olla mõne rahvaesindaja vääriline, kuid on siiski piisavalt suur, et tikutopside eest mitte arvet esitada.

Me kirjutame sellest ikka ja jälle, sest riigikogu on meile tõesti kallis.

Miljon aastas
15. september 2015 23:59
Anneli Ammas reporter, 
Tuuli Koch reporter, 
Oliver Kund reporter, 
Karin Kangro reporter, 
Tiina Rekand multimeedia arendaja
Kõige enam kuluhüvitist kasutasid kolm keskerakondlast.
1/2
Kõige enam kuluhüvitist kasutasid kolm keskerakondlast. Foto: Graafik: PM

Kui kurioosumid välja arvata – viis liitrit vedelseepi, kortsus taksotšekid ka viieeurose sõidu eest, bensiin kümne euro kaupa, tuhanded tikutoosid, siidsallid valijatele –, on 13. riigikogu koosseis esimeste kuudega kuluhüvitistega päris mõistlikult ümber käinud. Iseasi, kas nelja Eesti keskmise palga suurust kuutasu teenivad saadikud peavad ikka aastas kokku veel miljon eurot lisaks kulutama. Postimees sirvis läbi kõigi saadikute kuluprotokollid – suurim kulu on autodega eputamine.
Oled raamatukogus ning sulle on Postimees+ uudised tasuta!

Riigikogulase keskmine autoliising maksab 400–500 eurot kuus, aga on ka neid, kes on leidnud auto paarisaja euro eest kuus, ja neid, kelle kuumakse küündib kaks korda suurema summani. Keskerakondlane Kersti Sarapuu on leidnud auto, mille eest tuleb kuus välja käia 930 eurot – see on Mercedes-Benzi maastur ML Bluetec 4Matic.

Ühena esimestest vuras uue ja uhke autoga Toompeale keskerakondlane Märt Sults. Tema BMW (x5 4.0 xDrive) eest tuleb kuus välja käia 723 eurot. Palju ei jää Sultsile alla ka erakonnakaaslane Toomas Vitsut, kes sõidab kuus 696 eurot maksva Mercedes S320ga.

Mitu kogenud riigikogulast on vana auto uue vastu vahetanud. Keskerakondlane Viktor Vassiljev vahetas senise 235 eurot kuus maksnud Mitsubishi 502-eurose Subaru Legacy vastu. Oma senise auto vahetas n-ö odavama vastu Vassiljevi erakonnakaaslane Mihhail Stalnuhhin. Kui tema vana auto, Mitsubishi Outlanderi eest tuli kuus kuluhüvitiste arvelt välja käia 816 eurot, siis nüüd sõidab ta «vaid» 744 eurot kuus maksva Honda CRVga.

Samas on näiteks endised kaitseväe juhatajad reformierakondlased Ants Laaneots ja Johannes Kert ning IRLi saadik Viktoria Ladõnskaja leidnud autod, mille eest tuleb kuus välja käia umbes 280 eurot. Või näiteks reformierakondlane Igor Gräzin, kelle auto liisingumakse on vaid 180 eurot kuus. Samasse klassi jääb ka vabaerakondlane Monika Haukanõmm, kelle Peugeot 3008 maksab 206 eurot kuus.

Autota riigikogulasi vähe

Riigikogulasi, kes ei sõida üldse autoga, võib üles lugeda ühe käe näppudel. Aga on ka autoomanikke, kes maksavad liisinguid mitme tuhande eurosest põhipalgast ega küsi kuluhüvitistest lisa – näiteks reformierakondlased Liina Kersna, Eerik-Niiles Kross, Madis Milling.

Osa autoomanikest riigikogulasi küsib autoliisingu eest osalist hüvitist, näiteks sotsiaaldemokraat Andres Anvelt, IRLi saadik Maire Aunaste või reformierakondlane Jüri Jaanson – umbes 300 euro ulatuses kuus.

Sama on teinud värske saadik, reformierakondlane Heidy Purga. Ta on kuludesse märkinud uhke auto – Jeep Grand Cherokee, mille 600-eurose igakuise liisingu katteks on ta kuluhüvitistest küsinud kuus 300–450 eurot. Ka muus osas tagasihoidliku kulutajana on ta kohtumisel valijatega korra kaasa võtnud riigikogu kommikarbi.

Riigikogu kuueeurosed kommikarbid on reforemierakondlaste seas üldse populaarsed – neid on valijatega kohtumiseks ostetud juunis ükshaaval hulganisti.
 

Mis puutub muudesse kulutustesse, siis näiteks Imre Sooäär (Reformierakond) on tellinud märtsis advokaadibüroolt Aavik & Partnerid koolitusteenuse seaduseelnõude koostamiseks. Töökulu alla liigitub iseenesest ka Aivar Koka (IRL) Koduekstrast ostetud küünlalatern, mis läks kingituseks Pajusi külaseltsi 15. aastapäeva puhul. Veidi niru, kuid saadikukulu alla lähevad ka kuus eurot, mis keskerakondlasel Tarmo Tammel tuli tasuda postmarkide eest.

Reformierakondlane Igor Gräzin armastab kingitusi ja lilli. Nii on ta soetanud n-ö riigikogulaste kingitustepoest Lossi tänaval 103 eurot maksnud kingituse. Täpsemat infot selle koha pole. Samuti on Gräzin paaril korral kuluhüvitistesse kandnud OÜst Rafimi ostetud lillekimbud. Üks üle 22 euro, teine veidi üle kümne eurone kimp läks esinduskulude nimetuse alla.

Paaril korral torkab silma Gräzini bensiiniostmise strateegia: et asja mitte keeruliseks ajada, on ta ostnud bensiini kümne euro kaupa, mis lisab talle sõidurõõmu 9,22 liitri jagu. Aprilli lõpus kutsus Gräzin riigikogu puhvetisse Tallinna ehituskooli õpetajad ning kostitas neid 72 euro eest. Kuluhüvitisse on sattunud ka üks 17-eurone lõunasöök restoranis Pegasus, kus läksid loosi tee ja mineraalvesi, päevapraad ja mozzarella-salat.

Reformierakondlasele Kristjan Kõljalale võttis riigikogu automajandusega harjumine paar kuud. Nimelt otsustas ta esimesel kahel töökuul rentida auto Škoda Superb firmast Autostrada, makstes kuus 500 eurot. Augustis otsustas ta siiski liisingu ja Volkswagen Passati kasuks, tasudes veidi üle 400 euro kuus.

Välisministri kohalt lahkunud Keit Pentus-Rosimannuse (Reformierakond) kuluhüvitiste kaust on lage, kuna arvestusse läinud kuudel ei olnud ta veel riigikogu liige. Vastu vaatab tema kaustas vaid üks 14-eurone arve, mille sarnaseid on peaaegu igal riigikogu liikmel ja mis puudutavad riigikogu sümboolikaga kingitusi. Pentus-Rosimannus on Nepaali äridelegatsiooni külastamisel augusti lõpus ostnud eraldi kommikarbi ja siis ka kommid sinna sisse.

Tema erakonnakaaslane Kalle Palling on sama kingitustevaliku seast otsustanud siidsalli kasuks väärtusega 35 eurot ning andnud sallile staatuse «kohtumine valijaga». Palling liisib autot Jeep Commander, millele kulub kuus 390 eurot. Mai lõpus kutsus ta riigikogu puhvetisse Pärnu ja Rapla õpilased ning kostitas neid 72 euro eest.

Reformierakondlane Kalle Laanet on kuluhüvitistesse lisanud aastase reisikindlustuse väärtuses 90 eurot. Samuti on ta saja euro kaupa küsinud hüvitist «Laaneti trükiste» valmimiseks. Saaremaalt pärit mees eelistab saare firmat Sarbuss AS, millele ta maksab kuus 600 eurot. Kingitustest on Laanet välja valinud mastilipu, Miina Härma meenemündi, komplekti mansetinööpe ja šokolaadi.

Laine Randjärv (Reformierakond) tellis 75 euro eest 15 raamatut «Psühholoogia. Poliitika. Võitlus», liisis 500 euro eest Audi A4 ja kohtus restoranis Pööbel 120 euro eest valijatega.

Tema parteikaaslase Jüri Jaansoni autoliising on kuus 690 eurot, kuid kulupaberil on ta palunud sellest alati tasuda 66 protsenti.

Sotsiaaldemokraatide riigikogu saadikurühma juht Andres Anvelt võtab hüvitist Mercedes-Benz E 200 liisingu eest ja kuigi liisingusumma on ligi 400 eurot, palub ta hüvitada 300 euro ringis.

Riigikogu kohast viimase ministritevangerdusega ilma jäänud sots Hardi Volmer käitus kolme kuu jooksul väga kasinalt: tellis riigikogu liikme visiitkaardid ja 36 euro eest riigikogu nänni.

EKRE ridades riigikokku pääsenud Raivo Põldaru kandis kuluhüvitistesse tänavu 12. augustil Tartu hulgikaupade poest ostetud tuhat toosi tikke ja viis liitrit vedelseepi, kokku ligi 41 euro eest. «Tuletikud kasutatud valijatega kohtumisel augustis ja septembris. Peale kleebitud erakonna logod ja tekst «Eurolaen ja laastutuli, need ei kesta kaua»,» kirjutas Põldaru riigikogu raamatupidajatele. Pole teada, kas vedelseebi hinna kriipsutas avaldusel maha Põldaru või mõni riigikogu töötaja, aga seda rahvasaadikule siiski ei hüvitatud.

Arved viie telefoni eest

Kui enamik riigikogulasi laseb kantseleil hüvitada ühe-kahe enda kasutatava mobiilinumbri kuuarved, siis rekordinaine on keskerakondlane Siret Kotka. Viimane esitab kantseleile iga kuu tšeki viie mobiilinumbri kohta, millest maksumaksjal laseb hüvitada kolm, kogusummas 35–55 eurot.

Keskerakondlase Olga Ivanova järel korraldas esimesel poolaastal valija võõrustamiseks toekaima kohvipausi sotsiaaldemokraat Rainer Vakra, kelle 30. aprillil TTÜ ruumides korraldatud vastuvõtt läks maksumaksjale maksma 620 eurot. «Mul on juba linnaosa vanema aegadest traditsioon vähemalt kaks korda aastas korraldada laud inimestele, kellega ma olen selle aja jooksul kokku puutunud. Olgu need siis head inimesed Nõmmelt või sotsiaaldemokraadid,» kirjeldas Vakra. Näiteks on kohvile kutse saanud Toompeal ekskursioonidel käinud inimesed. «Ma arvan, et ka kõik teised saadikud, selle asemel et kasutada seda isikliku auto rendiks või millekski muuks, võiks tõepoolest midagi valijatele ka tagasi anda,» kannustas Vakra.

Kuluhüvitistest nähtub aga, et värske parlament pole kuue töökuu jooksul olnud kuigi aldis end koolitama. Kokku on koolituskulusid maksumaksjal katta palunud viis parlamendisaadikut. Neist enim, 810 euro ulatuses, tegi seda Läänemaalt parlamenti valitud keskerakondlane Jaanus Karilaid. Karilaid tellis kaks nädalat pärast aprilli lõpus riigikogu riigikaitsekomisjoni liikmeks saamist 420 euro eest juriidilise konsultatsiooni Keilas tegutsevalt ettevõttelt KaurConsult OÜ, mille omanik on Karilaiu endine parteikaaslane Rene Toomse.

Kunagine luureohvitser Toomse selgitas Postimehele, et Karilaid vajas nõu kaitseteemadesse sisselamisel. «Ta ise ei ole valdkonnas kõige tugevam, kuid on tõsimeeli huvitatud, kuidas asjad toimivad. Nõu andsin talle nii suuliselt kui ka kirjalikult ja päris palju kordi,» ütles Toomse, kes lahkus Keskerakonnast tänavu 2. märtsil.

Olga Ivanova: saadik peab olema inimeste muredega kursis
15. september 2015 18:40
Karin KangroKarin Kangro, reporter
Olga Ivanova
Olga Ivanova Foto: Jaanus Lensment / Postimees

Esimesel poolaastal riigikogu kuluhüvitiseks ette nähtud summa viimseni ära kasutanud keskerakondlane Olga Ivanova on seisukohal, et saadik peab oma valijatega kohtuma ka valimistevahelisel ajal, et olla nende muredega kursis.

Ivanova sõnul arvatakse tihti, et kui inimene valitakse parlamenti, jääb ta kaugeks ega ole oma valijate probleemidest ja muredest enam huvitatud. «Mina vastupidi arvan, et ma pean väga paljudel kohtumistel inimestega osalema, et kätt pulsil hoida ja olla kursis, mis on nende mured, mis on nende probleemid ja kuidas mina nende saadikuna saan neid aidata juba riigi tasemel,» ütles ta Postimehele.

Ivanova märkis, et tegeleb aktiivselt korteriühistute probleemidega, millega puutub kokku suur hulk inimesi. «Kuna ma olen korteriühistute toetusrühma juht ja 1. jaanuaril 2018 hakkab kehtima uus seadus, mis puudutab korteriühistute tegevust, siis sellega ma tegelen ja kohtun ka korteriühistute esimeestega, kes jagavad oma arvamusi sellest seadusest,» rääkis ta.

Samuti soovib ta enda sõnul tähelepanu pöörata vähekindlustatud peredele ja pensionäridele. «Lasnamäel elab hästi palju pensionäre, kes alati vajavad igasugust toetust ja tuge: kas see on ürituste näol või lihtsalt kuulad ära ja inimesel on juba lihtsam olla, heal juhul saad veel aidata ka,» ütles Ivanova.

Riigikogu kantselei värske ülevaate kohaselt oli Ivanova üks nendest saadikutest, kes kasutas esimesel poolaastal viimseni ära tööga seotud kulude hüvitamiseks ette nähtud 3368 eurot. Dokumentidest selgub, et Ivanova kasutas hüvitist väga aktiivselt erinevatel kohtumistel Lasnamäel.

Muu hulgas palus Ivanova riigikogu kantseleil hüvitada 1200 eurot, mille eest korraldas AOSB OÜ Lasnamäel mai alguses Euroopa päeva ürituse. Samuti tellis Ivanova Roi OÜ-lt 600 euro eest reklaammeeneid ja Kinkston OÜ-lt 300 euro eest tuhat värvipliiatsite komplekti, mis olid mõeldud jagamiseks Lasnamäe noortekeskuse suvelaagris.

Teisel poolaastal on Ivanova kasutanud ka 500 euro eest Oma Buss OÜ transporditeenust Lasnamäe eakate väljasõiduks ning lasknud AOSB OÜ-l korraldada septembri alguses üritusi Lasnamäe koolides. 1. ja 2. septembril toimunud üritusteks kulus dokumentide kohaselt 1500 eurot.

Ivanova selgitas, et on maksnud suuremate ürituste korraldamise eest ühele firmale, kes on seejärel võtnud enda kanda kogu korraldusliku poole: hoolitsenud nii mööbli, helitehnika kui ruumide rendi eest ning tellinud kohale suupisted.

Varem Lasnamäe linnaosa vanemana töötanud Ivanova kandideeris kevadistel valimistel Kesklinna, Lasnamäe ja Pirita valimisringkonnas, kus kogus 1948 häält ja pääses ringkonnamandaadiga parlamenti.

